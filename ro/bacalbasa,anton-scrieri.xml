<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Scrieri</title>
            <author>Bacalbașa,Anton</author>
         </titleStmt>
         <editionStmt>
            <edition>
               <date/>
            </edition>
         </editionStmt>
         <publicationStmt>
            <p rend="color(#000000)">
               <ptr target="https://creativecommons.org/licenses/by-sa/3.0/deed.ro"/>
               <lb/>
            </p>
         </publicationStmt>
         <sourceDesc>
            <p rend="start color(#000000)">
               <ptr target="https://ro.wikisource.org/wiki/Autor:Anton_Bacalbașa"/>
            </p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
      </profileDesc>
      <revisionDesc>
         <listChange>
            <change>
               <name/>
               <date>2022-10-15T03:17:45.803758461</date>
            </change>
         </listChange>
      </revisionDesc>
   </teiHeader>
   <text>                            
      <body>
         <head>Scrieri</head>
         <author>Bacalbașa,Anton</author>
         <p rend="start color(#000000)">
            <ptr target="https://ro.wikisource.org/wiki/Autor:Anton_Bacalbașa"/>
         </p>
         <p rend="color(#000000)">
            <ptr target="https://creativecommons.org/licenses/by-sa/3.0/deed.ro"/>
            <lb/>
         </p>
         <p rend="justify">ro</p>
         <div type="div1">
            <head>Moș Teacă</head>
            <div type="div2">
               <head>Cine e Moș Teacă?</head>
               <p>Adevărat copil năzdrăvan! Din pricina lui nu se puteau odihni cinci mahalale. Nu era zi de la Dumnezeu în care părinții să nu se pomenească acasă cu vreo plângere: Tecuță a spart capul fetei mele! „Tecuță mi-a spart un geam! Tecuță a legat o tinichea de coada lui Samurache! Tecuță mi-a omorât un porumbel cu o piatră!„ </p>
               <p>Și toate boclucurile astea se spărgeau în capul părinților, care erau nevoiți să plătească cu bani nebuniile odraslei lor. Alteori, lucrul era și mai grav; proprietarul venea și spunea: „Domnule Teacă, eu nu pot să vă mai dau casa din pricina băiatului dumneavoastră; mi-am aprins paie-n cap cu mahalaua!” Iar părinții trebuiau să se mute, că n-aveau încotro.</p>
               <p>Drept vorbind, însă, vina nu era numai a micului Tecuță, care, firește, la șapte ani nu putea să fie înțeleptul Solomon. Mai erau vinovați și părinții: le intrase-n cap că Tecuță al lor are apucături militărești și-l lăsau să facă tot ce-i trăsnea prin cap, numai să nu-și dezmintă viitorul. Pentru că, vorba domnului Teacă: „Tot omul se naște cu croiala lui; eu încă de mic dădeam semne c-am să fiu senator; îmi spune doica pă care am avutăr-o acasă că puteai să dai cu tunul și nu m-ai fi deșteptat când apucam să adorm!„</p>
               <p>Așa și cu Tecuță. Toată dragostea lui de copil era să se joace de-a soldații. La Anul Nou, la ziua lui, la toate zilele mari nu cerea decât jucării soldățești:</p>
               <p>— Tată, mie să-mi iei o pușcă! Să-mi iei un tambur-major! Cumpără-mi o cutie cu soldați...</p>
               <p>Și peste trei zile, jucăriile ajungeau ferfeliță: de pușcă rămânea numai țeava, tamburul ajungea fără căciulă, soldații fără nasuri. Atunci începea devastarea geamurilor vecine, tinichelele de coada lui Samurache...</p>
               <p>Cu toate astea, părinții erau încântați. Îl îmbrăcaseră pe Tecuță cu haine de căpitan și-i cumpăraseră o sabie de tinichea. Iar când îl întrebai: „Cum te cheamă?” el răspundea scurt: „Don căpitan Teacă!”</p>
               <p rend="center">***</p>
               <p>Dar copilăria nu ține mult. La opt ani, micul Tecuță a fost răpit de lângă duzinile-i de tamburi-majori și încorporat la școală. Aici firea lui cazonă s-a simțit încătușată de o nouă disciplină, de un regim care nu-i putea conveni.</p>
               <p>— Eu sunt căpitan, striga Tecuță furios, nu vreau să port respect țivililor!</p>
               <p>Și bieții profesori pătimeau cumplit de pe urma isprăvilor închipuitului căpitan. Cât pentru carte, Tecuță nu putea s-o sufere.</p>
               <p>— Parcă mie-mi trebuie cărți de astea! Parcă Mihai Viteazu știa artmetică!</p>
               <p>Și cărțile rămâneau cu foile netăiete, iar Tecuță rămânea repetent. La doisprezece ani, el ajunsese de-abia în clasa a doua primară, de unde a fost dat afară îndată ce guvernul pe care-l sprijinea domnul Teacă a căzut în opoziție.</p>
               <p>De aici încolo începe viața aventuroasă a lui Tecuță. Șase ani de-a rândul a trăit pe lume fără să facă nimica bun. Dimineața pleca de acasă și se ducea să vadă soldații făcând instrucție, la amiază se întorcea, și apoi iar pleca, spre a se întoarce tocmai seara. Și nu era schimbare de gardă, nu era paradă, nu era retragere cu torțe la care adolescentul Tecuță să nu ia parte. Îl vedeai mergând pe lângă trupă, în pas reglementar, sorbind cu ochii pe sergentul-major — idealul lui.</p>
               <p>Acum era destul de mare, făcuse cunoscuți printre sergenți, și adeseori dulăpiorul lui madam Teacă suferea efracțiuni, din care Tecuță își plătea luxul de a face chef la cantină înconjurat de toți subofițerii.</p>
               <p>Azi așa, mâine așa, Tecuță creștea mare, dar mintea-i rămânea minte de subofițer reangajat, toată învățătura lui nu se urca nici până la nivelul școalei de adulți de la regiment. Și dacă mai pui la socoteală efracția dulăpiorului, apoi ușor vezi că aveau dreptate domnul și doamna Teacă să se pună pe gânduri și să cam înceapă a regreta neînfrânarea la vreme a fiului cazon.</p>
               <p>— S-a isprăvit, Luxițo, nu mai merge! Băiatu s-a făcut un stricat și jumătate! La vârsta lui bea ca un aghiotant! Râde mahalaua de noi!</p>
               <p>— Lasă, răspundea madam Teacă, peste un an facem noi ce-om face...</p>
               <p>— De-ar trece mai curând!... Mi-e teamă să n-ajungă cine știe cum până atunci! E prea din cale-afară stricat, numai de militar e bun!</p>
               <p>Și bieții bătrâni se rugau lui Dumnezeu să treacă anul ca ceasul.</p>
               <p rend="center">***</p>
               <p>La optsprezece ani, tânărul Tecuță intră în cariera care avea să-l facă mai târziu așa de popular.</p>
               <p>I se făcu consimțământul tatălui, actul de vaccină și actul de botez. A fost mai greu cu certificatul de bună purtare din partea a cinci mahalagii; dar s-au găsit cinci oameni inteligenți, care au înțeles că actul ăsta însemnează salvarea mahalalei, și iată-l pe Tecuță în fața colonelului. Peste petiția prin care „subsemnatul, dorind a-mbrățișa cariera armelor în regimentul ce cu onoare comandați...” colonelul a pus un se aprobă și a doua zi Tecuță de aci încolo Teacă era tuns ca-n palmă și prevăzut cu garnitura complectă.</p>
               <p>Văzându-l strâns în tunică, domnul Teacă s-a simțit mândru, madam Teacă a plâns, iar voluntarul a cerut ceva parale care i s-au acordat imediat, fără să mai fie nevoie de siluirea cunoscutului dulăpior.</p>
               <p rend="center">***</p>
               <p>Onoarea e dulce, borșul e acru — asta a fost cea dintâi constatare a voluntarului. Și, dacă n-ar fi fost intervenția peri- odică a sumelor țivile venite de acasă, adio, mâncare particulară! Cu șapte parale pe zi, ostașul Teacă nu ar fi garantat multă vreme de amoru-i nemărginit pentru apărarea patriei.</p>
               <p>De altfel, greutatea-i a fost numai șase luni, căci după asta a fost „avansat caporal”. De aici începe epoca ordonanței nereglementare, a cizmelor văcsuite de alții, a unsoarei de curele oferite în mod grațios de magazinerul companiei, a capacului de gamelă cu tocană particulară, a pumnilor aplicați răcanilor care nu știu să poarte un respect caporalului!</p>
               <p>Iar peste un an, calea de aur se deschise înaintea lui: cele două galoane de lână — funia de tei — fură-nlocuite cu șarpele de aur; don sergent Teacă intră în rândul subofițerilor.</p>
               <p>Și trebuie să recunoaștem adevărul: asta a fost cea mai dreaptă avansare ce s-a făcut vreodată în armata română. Sergentul Teacă era un militar desăvârșit: croit bine din fire, el avea înfățișarea unui erou permanent. Apoi disciplina-i intrase așa de bine în minte, încât ar fi putut să-l taie un superior și n-ar fi zis pis. În schimb, să fi poftit un inferior să facă o greșală: acela care odinioară lega tinicheaua de coada lui Samurache găsise un întreg sistem pentru a introduce disciplina în rândurile armatei. Astfel, sergentului Teacă i se datoresc o mulțime de invențiuni care fac și în zilele noastre caracteristica și fala armatei, a acelei armate „fără de care un stat nu poate exista”. El a inventat plotonul de pedeapsă, cățeaua în spinare, gimnastica cu buturuga, ochirea soarelui cu baioneta la armă, butucii, aruncarea tesacului în scânduri de-a zbârnâitelea, chemarea dracului de la lampă... și alte măsuri disciplinare, „fără de care armata ar fi o adunătură de oameni periculoși societății”.</p>
               <p>Să nu vă mirați, deci, dac-ați auzit ca și mine că n-au trecut bine doi ani de când sergentul Teacă a intrat în rândurile subofițerilor, și, prin înalt decret regal, el a fost înaintat la rangul de sublocotenent.</p>
               <p>În privința asta s-au ridicat câteva obiecții. Au fost câțiva care au spus că Teacă de-abia știe a iscăli; dar raportul colonelului era așa de favorabil sergentului, încât ministrul l-a înaintat fără cea mai mică grijă, căci nu cartea, ci disciplina face pe adevăratul militar.</p>
               <p>În calitate de sublocotenent, Teacă a fost un model pentru regiment. Însărcinat cu plotonul de recruți, cu popota ofițerilor, cu încvartirarea trupelor în vremi de mutare, cu compania de disciplină, cu tot ce era mai greu, el a dat întotdeauna dovezi de activitate și pricepere. Recruții lui ori dezertau, ori mureau, dar ieșeau adevărați soldați! Când se făcea la plotonul de recruți mânuirea armelor, se auzea de la cazarma „Cuza” la „Malmaison„, și adeseori puștile se rupeau în mâna soldaților.</p>
               <p>Afară de asta, bun camarad, Moș Teacă nu bea decât împreună cu camarazii și nu-i pâra decât dacă cerea colonelul.</p>
               <p rend="center">***</p>
               <p>Într-o zi, locotenentul Teacă — peste doi ani ajunsese locotenent — se pomeni cu comandantul regimentului că-l ia deoparte:</p>
               <p>— Locotenent Teacă!</p>
               <p>— Ordonați, don colonel!</p>
               <p>— Te rog să vii la mine la dejun, că am să-ți comunic ceva.</p>
               <p>— Am înțeles, don colonel! Să viu cu trupa sau singur?</p>
               <p>— Singur, locotenente.</p>
               <p>— Prea bine, don colonel!</p>
               <p>Și, peste un ceas, locotenentul era acasă la colonel, unde dejunul aștepta. După dejun, la care inferiorul executase exact ordinul de a bea fără grije, colonelul începu comunicarea:</p>
               <p>— Ce ai zice, locotenente, dacă ți-aș propune ceva?</p>
               <p>— Aș executa, don colonel.</p>
               <p>— Uite ce e: este o fată aici în oraș. Cu fata asta eu sunt prieten bun; din pricina asta țivilii au început să scoată vorbe rele pe socoteala ei și să spuie că acum vreo cincisprezece ani, când fata avea douăzeci și cinci de ani, eu m-aș fi iubit cu ea... Pentru asta m-am gândit că numai dumneata ești destul de disciplinat ca să mă răzbuni...</p>
               <p>— Da, don colonel, chiar acuma mă duc să dau ordin gornistului să mi-i cheme pă țivili la cazarmă. Patru zile la butuci și șase ceasuri cu cățeaua!...</p>
               <p>— Nu așa, locotenente... Trebuie să mă răzbuni altfel: să te însori cu fata, ca să arăți că țivilii au mințit...</p>
               <p>— Am înțeles, don colonel.</p>
               <p>— Fata e bună, are vreo cincizeci de mii de franci zestre.</p>
               <p>— Am înțeles, don colonel.</p>
               <p>Și a doua zi, locotenentul Teacă adresă părinților fetei următoarea</p>
               <p rend="center">CIRCULARĂ</p>
               <p rend="italic">Conform ordenului lu don colonel no... am onoare a vă face cunoscut să-mi acordați de urgență mâna fiicei dumneavoastră, pe lângă care veți anexa zestrea pă care a ordonat-o don colonel.</p>
               <p rend="italic">Totdeodată vă fac cunoscut că nu este adevărat ce se spune de către țivili că s-ar fi petrecut acum 15 ani, deoarece chiar don colonel spune că nu-i așa. Supirioru nu minte!</p>
               <p rend="center">(ss) Locotenent Teacă</p>
               <p>Iar peste o lună ziarele anunțau cu plăcere căsătoria simpaticului locotenent Teacă cu gentila domnișoară Caliopi Armășescu.</p>
               <p>Tot corpul ofițeresc din garnizoană a luat parte la această nuntă, iar nuni au fost doamna și domnul colonel.</p>
               <p>A fost o veselie mare, care s-a terminat, din nenorocire, printr-un mic scandal, pe care ziarele, care și-au făcut o meserie din a ataca armata, l-au atribuit ginerelui. Adevărul e însă următorul: la cadril, mireasa juca alături de un sergent-major, rudă cu dânsa. La figura a treia, sergentul-major trebuia să vină spre ginere, care era vizaviul miresei. Probabil că dintr-un spirit de disciplină, locotenentul s-a simțit ofensat de venirea asta și a strigat sergentului-major:</p>
               <p>— La loc mișcarea! Nu mișca, leat!</p>
               <p>Sergentul-major nevrând să înțeleagă ordinul, locotenentul a fost silit să-l lovească, iar pe mireasă a pedepsit-o cu patru zile pluton de pedeapsă în casă.</p>
               <p>Atâta tot.</p>
               <p>Peste cinci luni de la nuntă, tânăra Caliopi a dat la lumină un mic Tecuță de toată frumusețea.</p>
               <p>Locotenentul, văzându-se avansat la gradul de părinte atunci când nu se aștepta deloc, făcu aspre observații soției.</p>
               <p>— Dar bine, dragă Tecușor, răspunse Caliopi, eu sunt de vină?</p>
               <p>— Da&#x92; cine?! Știu că eu nu!</p>
               <p>— Ba tocmai matale. Vezi, că prea ești iute... Copilu-ți seamănă matale: a ieșit în pas gimnastic.</p>
               <p>— Bine-bine, zise locotenentul, care se bucura că-i seamănă moștenitorul. Numa un lucru nu-nțeleg eu: cum am fost avansat la gradul de părinte fără să am vechimea?</p>
               <p>— Aoleu! Da&#x92; bine, omule, vrei să faci ca toți proștii, la vechime? Meritu e să fii avansat la alegere, nu la vechime!</p>
               <p rend="center">***</p>
               <p>După câțiva ani, locotenentul Teacă fu avansat la gradul de căpitan — de astă dată la vechime.</p>
               <p>În această calitate, căpitanul Teacă a slujit patriei vreo cincisprezece ani, până i-a albit păru-n cap. Pentru gradul de maior se cere examen, și căpitanul Teacă n-a voit să-nvețe decât reglementele cazone, pe motiv că toate cărțile țivililor nu fac parte nici măcar din micul echipament.</p>
               <p>Rareori, însă, s-a văzut un căpitan așa de capabil ca Moș Teacă. Numele lui a făcut epocă, s-a popularizat, a trăit peste veacuri și a slujit de titlu unui volum de nuvele.</p>
            </div>
            <div type="div2">
               <head>Epizootia</head>
               <p>Acum vreo câțiva ani, compania lui Moș Teacă a fost detașată pe frontieră, ca să păzească împotriva boalelor de vite.</p>
               <p>Ideea asta-i convenea grozav, pentru că pe frontieră e mai puțină disciplină din partea ofițerilor și viața e mai regulată. Unde mai pui că se pot face economii, de vreme ce nu sunt atâtea cheltuieli!</p>
               <p>Prin urmare, Moș Teacă se puse de dimineață în fruntea companiei și porni la drum. În tot parcursul el era foarte grav, mergea cu sabia scoasă chiar și prin păduri și n-a lăsat deloc pe soldați să meargă-n pas de voie, pentru că „nu să știe de unde poat'&#x92;să iasă un supirior”. Numai din când în când oprea trupa, îi dădea „pe loc repaoz” și înghițea câte o dușcă de rachiu.</p>
               <p>Când ajunse pe malul Prutului, comandă oprirea și ținu companiei un discurs foarte interesant și foarte solemn:</p>
               <p>— Ofițeri, subofițeri, caporali și soldați! Comănduirea pieții a dat ordin pă cum ca să venim să apărăm țara împotriva vrășmașului nostru comun, epizotia. Epizotia este foarte primejdioasă și să arată mai cu samă la dobitoace.</p>
               <p>— Trăiți, don căpitan, întrebă furierul, da&#x92; pă ce o cunoaștem noi care-i aia?</p>
               <p>— Nu vorbi, răcane! S-o cunoști, că de-aia ești soldat! Dacă n-oi cunoaște eu pă vrășmaș, atunci pă cin&#x92; să cunosc? Pă tata? Epizotia vine mai ales vara, din cauză că atunci, fiind căldurile mari, santinelele are obicei să doarmă la post. Să nu dormiți în gheretă, leat, că aveți a face cu mine: vine epizotia și ne omoară pă toți. Să dea dracu să vie epizotia să ne omoare, că vă arăt eu! Vă gonesc și mort la pluton de pedeapsă!</p>
               <p>— Trăiți, don căpitan, pă malu Prutului nu suntără gherete...</p>
               <p>— Ei, și?! Vrei să fie?! Vrei să dormi în gheretă, hai?! Patru zile sala dă poliție pentru călcare dă orden! Las, că ți-arăt eu! Pă urmă, să știți: soldatul este dator să nu dea voie la nimeni să vie de dincolo fără bilet de voie și fără să cunoască consemnu. Dacă vezi că vine la tine o vită, îi ceri parola. N-o știe? Nu-i dai voie să treacă... Acuma să-mi arăți tu, Gheorghe Neculai, cum ai să faci când îi fi de santinelă. Prepune că eu sunt o vită bolnavă. Oprește-mă cum ți-am spus eu.</p>
               <p>— Și Moș Teacă vine spre soldat. Soldatul stă pe loc.</p>
               <p>— Așa te-am învățat eu, mă?! Las, că-ți arăt eu! Patru zile pluton dă pedeapsă! Să vie altu! Vasile Ion, oprește-mă tu!</p>
               <p>— Și Moș Teacă se apropie. Soldatul ia arma la mână și-ncepe a striga:</p>
               <p>— Cine eee? Cine eee? Cin&#x92;?!</p>
               <p>— Vită! răspunde Moș Teacă.</p>
               <p>— Ce fel de vită? Bolnavă ori sănătoasă?</p>
               <p>— Bolnavă.</p>
               <p>— Apoi, vită bolnavă, stăi! Căprar dă gardă, vin dă recunoaște o vită bolnavă!</p>
               <p>— Prea bine! zice Moș Teacă încântat. Așa să faceți, că eu am să vă-ncerc. Ori de câte ori m-îți vedea venind la voi, să mă-ntrebați: vită bolnavă ori sănătoasă? Măcar să vie și gheneralu, nu-l lași să treacă până nu ți-o spune ce fel de vită este!</p>
               <p>— Trăiți, don căpitan, da&#x92; dac-o fi o vită sănătoasă?</p>
               <p>— Atunci îi dai drumu.</p>
               <p>— După ce o cunosc?</p>
               <p>— Pă ce?! Dobitocule, nu ți-am spus?! O cunoști pă aia că știe sicretu, parola și răspunsu. Că dacă n-ar fi sănătoasă, dă unde l-ar ști?</p>
               <p>Și Moș Teacă dă drumul companiei, după ce îi mai explică înc-o dată și îi atrage atenția că epizootia are obicei de se furișează printre santinele mai ales noaptea, când n-o vede nimeni, și că, prin urmare, soldatul e dator să ceară epizootiei să umble cu felinarele aprinse:</p>
               <p>— N-ați văzutără că așa cere și birjarilor la București?</p>
            </div>
            <div type="div2">
               <head>Religia cazonă</head>
               <p>Moș Teacă este un bărbat foarte religios. El e convins că dacă comenduirea pieței n-ar fi inventat religia, armata ar fi ajuns de mult să fie țivilă.</p>
               <p>De aceea, singura carte țivilă pe care a-nvățat-o bine este religia. Înarmat cu această știință, Moș Teacă ține adeseori predici întregi soldaților, povestindu-le faptele mai serioase din <hi rend="italic">Biblie</hi>.</p>
               <p>Iată una din aceste predici:</p>
               <p>Odată, la raportu de unsprezece ore, Dumnezeu, coman- dantu suprem al pământului, a dat orden de s-a făcut lumea. Întâiul cotigent chemat sub drapel a fost Adam și Eva.</p>
               <p>Cum i-a înrolat, Dumnezeu i-a echipat complect și i-a trimis în garnizoană pă pământ, unde le-a dat în primire onoru, zgomotu, postu și focu. Da&#x92; le-a dat orden să mănânce ce-or vrea, numai dintr-un copac cu mere țivile să nu guste.</p>
               <p>Eva a călcat însă deciuplina melitară și a mâncat. Îndată ce aghiotantu a comunicat lui Dumnezeu faptu-n-tâmplat, Dumnezeu a chemat pe culpabeli și le-a zis:</p>
               <p>„Pentru ce-ai mâncat, leat, din măr țivil? Ai călcat consemn, hai?! Las&#x92;', că te-nvăț eu! Patru zile pluton de pedeapsă!”</p>
               <p>Și după ce i-a gonit patru zile cu cățeaua în spinare, i-a reformat și i-a trimis pă la vetrele lor, iar la ușa raiului, unde era tabu regimentului, a pus un planton și a dat orden să nu intre nimeni. Oricine o intra, soldatu are orden să-l împuște și după aia să-l bage patru zile la închisoare, da&#x92; zilele astea să se treacă pă foaia de pedepse și să nu se socotească servite.</p>
               <p>Ce va să zică asta? Asta va să zică, scurt, că soldatu este dator să nu mănânce mere țivile atât în timp de pace, cât și-n timp de război. Să nu mănânci mere, leat, că dai dă belea cu mine! Vezi, că eu nu sunt Dumnezeu, eu te gonesc la pas gimnastic până ți-o ieși limba de-un cot!</p>
               <p>Ai înțeles?</p>
            </div>
            <div type="div2">
               <head>Aghiotantul pieței</head>
               <p>De toate fusese Moș Teacă, numai aghiotant de piață nu. Și nu doar că nu merita distincțiunea asta, dar nu știu cum se făcuse că nu-l rugase nimeni s-o primească. Într-o zi însă, colonelul, cu toată durerea pe care o simțea de a se despărți pentru câtva timp de serviciile și de luminile acestui căpitan-erou, se hotărî să stăruiască pe lângă comandantul pieței ca să ia de aghiotant pe Moș Teacă.</p>
               <p>Când a aflat de asta, eroul nostru a plâns puțin de emoțiune, dar, în sfârșit, ordinul e ordin, disciplina înainte de toate!</p>
               <p>Se duse, deci, la companie, adună trupa și-i ținu discursul următor:</p>
               <p>— Ofițeri, subofițeri, caporali și soldați! A sunat vremea ca să ne despărțim. Înainte de a pleca, vreau să-mi ziceți „trăiți!”, pen&#x92; că nu să știe dacă ne-om mai vedea; ca mâine vine un război și ne ducem! Știu că aveți să mă plângeți, pentru că am fost pentru voi un adevărat părinte; nu v-am pedepsit, nu v-am bătut... Nu-i așa? Vorbește, răcane, că dă dracu-n tine!... Viața omului e scurtă și de asta n-aș vrea să mă blestemați ca mâine. Eu țiu la trupa mea și pentru asta sunt întotdeauna blând, nu-mi place să iau pă oameni cu vorbe rele. Ai înțeles, leat? Că acum te zmeiesc! Te fac eu să-nțelegi!... Fiți dar și voi tot așa de blânzi ca mine, că nu-i bine să fie omu rău; cu răutatea nu faci nici-odată nimica: îți capeți dușmani și atâta tot. Să știi că-i așa. Ori poate nu crezi? Vă torn acuma patru zile sala de poliție, ca să-nțelegeți că nu merge cu rău!... Acuma, pentru că plec, cine are ceva de lăcrămat să vie să lăcrame.</p>
               <p>— Trăiți, don căpitan, răspunse un soldat, noi, toată compania, n-am luat solda pă trei luni.</p>
               <p>— De ce n-ați luat-o?</p>
               <p>— Trăiți, don căpitan, nu ne-a dat-o.</p>
               <p>— Aha! Pent&#x92; că nu v-a dat-o? Va s&#x92; zică, vreți să v-o dea sergentu-majur de-a gata! Voi sunteți boieri, așteptați tot altu să vă aducă la nas ce vă trebuie... Patru zile la butuci pentru lene în exirsisu funcțiunii!</p>
               <p>— Trăiți, don căpitan, răspunse sergentul-major, asta-i solda pe care ați luat-o dumneavoastră și n-ați mai dat-o înapoi.</p>
               <p>— Nu mă-nvăța tu pă mine, sergen-majur, că știu eu mai bine! Eu sunt catană veche, mă-nțelegi? Da&#x92;, vorba-i, pentru ce lăcramă la mine? Așa să lăcramă? N-ai auzit de calea irarhică, leat? Soldatu este dator să ceară voie înainte de a face o lăcrămație. Apâi mi-ați cerutără voie?... Patru zile cu cățeaua!</p>
               <p>Și Moș Teacă ieși pe ușa, strigând:</p>
               <p>— Rămâneți sănătoși! Dacă nu... la butuci!</p>
               <p>Compania răspunse-n cor:</p>
               <p>— Trăiți!</p>
               <p rend="center">***</p>
               <p>A doua zi, Moș Teacă era aghiotant de piață.</p>
               <p>Slujba asta-i plăcea. Raportul comandantului spunea lămurit că aghiotantul pieței este mai mare peste piață. Deci se sculă de dimineață și se duse la slujbă... în hală.</p>
               <p>Era pe la ceasurile patru în zori de zi. Măcelarii, zarzavagiii, precupețele își așezau marfa. Era un zgomot infernal: se tăia carne, se striga, se mătura, căruțele umblau în toate părțile, capitala se deștepta din somn.</p>
               <p>Moș Teacă rămase încremenit.</p>
               <p>— Drepți! strigă el când ajunse în dreptul măcelăriilor.</p>
               <p>Dar nu-l ascultă nimeni. Trecu la zarzavagii același lucru.</p>
               <p>Se duse la precupețe nici o disciplină.</p>
               <p>— Ce-ați poftit, conașule? Avem ridichi bune de lună, lăptuci, castraveți, spanac...</p>
               <p>Toate astea îl amețiră.</p>
               <p>— Unde e plantonu? Ce fel de deciuplină e asta? Nu știți cine e mai mare peste piață?</p>
               <p>Dar degeaba, nimeni nu-l băga în seamă. Atunci își luă inima-n dinți și se repezi furios la un măcelar:</p>
               <p>— Ce faci aicea, leat? Cu cățeaua!...</p>
               <p>— Ce cățea, domle?! întrerupse măcelarul. Cățea e asta, ori vacă?! Nu vezi că-i gogeamitea vacă, cât dumneata de mare?!</p>
               <p>— Insulta supiriorului! Ce articol e ăsta?</p>
               <p>Și dete un pumn măcelarului. Dar atâta i-a trebuit. Toată hala se ridică în picioare. Măcelarul lovit îl luă la trânteală, femeile îl umplură de spanac; Moș Teacă ieși plouat, zăpăcit, urmărit de strigăte de: „Tiu-ho! Huideo!„ </p>
               <p>A doua zi reclamă la comenduire și ceru casarea casapilor și reformarea precupeților. Dar cererea-i fu pusă la dosar și comandantul pieței îi dete explicația următoare:</p>
               <p>— Căpitane, dumneata ești mai mare pe stradă, nu la măcelărie; acolo e comisarul comunal.</p>
               <p>— Va s&#x92;'zică, numa pă stradă? Lasă!</p>
               <p rend="center">***</p>
               <p>„În sfârșit, zicea Moș Teacă, am pus mâna și pă țivili! Pă stradă eu sunt mai mare!” </p>
               <p>Și era foarte sever noul aghiotant. Băgase spaima în ofițeri: pe unul îl turnă la garda pieței pentru că a umblat fără mănuși, pe altul, pentru că n-avea vipușcă, fiecăruia îi găsea cusur. Dar bine că-i încăpuseră pe mână și țivilii!</p>
               <p>Într-o zi se plimba pe Calea Victoriei. Trece pe lângă el un țivil tânăr.</p>
               <p>— Unde-ai plecat, leat? îi strigă Moș Teacă.</p>
               <p>— Domnu? întrebă țivilul mirat.</p>
               <p>— Nu vorbi! Capra pogribanii mânăstirii! Te amestec cu țărâna, rătane! Und&#x92; ți-e pomponu?</p>
               <p>— Ce visezi de pompon, stimabile? Mi se pare că ești țăcnit...</p>
               <p>— Nu insulta! Und&#x92; ți-e pomponu?</p>
               <p>— Ia slăbește-mă, domnule Moș Teacă! Ce, eu sunt militar?</p>
               <p>— Să nu crâcnești, că te torn la gherlă! Văz eu, nu ești melitar! Și ce-i cu asta? Und&#x92; ți-e pomponu? Nu știi că azi e paradă? N-ai cetit ordenu de la comenduire? Toată lumea va avea pomponu la chipiu! ...</p>
               <p>— Nu, zău, ești cam...</p>
               <p>Însă Moș Teacă îl apucă de gât și, cu ajutorul unui jandarm, duse pe țivil la garda pieței.</p>
               <p rend="center">***</p>
               <p>A doua zi la Cameră era o fierbere nemaipomenită. Din interpelarea adresată guvernului chiar de către un membru al majorității rezulta în mod vădit că aghiotantul pieței arestase în ajun un deputat sub ridiculul pretext, anticonstituțional și violator al imunităței parlamantare, că deputatul nu avusese pampon la pălărie.</p>
               <p>Banca ministerială făcu scuze și Moș Teacă fu dat înapoi la corp, unde compania-l aștepta cu brațele deschise, ca să primească solda pe trei luni din urmă.</p>
               <p>Să nu vorbești de din urmă , leat, strigă Moș Teacă furios, că te torn! Soldatu e dator să meargă înainte, nu în urmă, ca dezertorii!</p>
            </div>
            <div type="div2">
               <head>Paștele</head>
               <p>În curtea cazărmii era întinsă o masă lungă, peste care se așternuseră cearșafuri. Unul lângă altul stăteau aliniate tacâmurile: o gamelă, o lingură, două ouă roșii și câte o felie de cozonac, al cărui șofran protesta energic împotriva zicătoarei că „nu știe mocanul ce-i șofranul”. Alături de masa asta, una mai scurtă, cu vreo patru tacâmuri: lingură, furculiță și cuțit; farfurii, șuncă, sardele, salam, ouă, cozonac și sticle cu vin. Între mese, două hârdaie pline cu ceva a cărui culoare atârna între bragă și bere, al cărui miros bătea aci în oțet, aci în spirt.</p>
               <p>Era în dimineața Paștelui ofițeri și soldați aveau1 să mănânce împreună, să sărbătorească laolaltă învierea aceluia care a luptat pentru egalitate și frăție, sau cum zicea Moș Teacă „pentru deciuplină și drapel”.</p>
               <p>La ceasurile cinci, gornistul anunță sosirea comandantului companiei. Acesta se arătă grav și solemn, păși maiestuos și se opri înaintea mesei celei scurte. Toată trupa ședea încă în picioare, căci nimeni n-are dreptul să se așeze la masă înainte de a i se da ordin de la superior.</p>
               <p>Comandantul companiei, eternul Moș Teacă, își roti ochii împrejur și întrebă:</p>
               <p>— Da&#x92; popa n-a venit?</p>
               <p>— Trăiți, don căpitan, n-a venit încă.</p>
               <p>— Pentru ce n-a venit?</p>
               <p>— Nu pot să știu.</p>
               <p>— Pentru ce nu știi? Spune gornistului să sune de popă.</p>
               <p>— Trăiți, don căpitan, de popă nu e semnal.</p>
               <p>— Nu vorbi! Nu cunoști nici țignalele? Sună de mort ori de masă, că vine popa.</p>
               <p>Gornistul sună de mort și de masă, dar popa nu se arăta deloc.</p>
               <p>Moș Teacă flămânzise.</p>
               <p>— Drepți! strigă el trupei. Ia ascultă, leat, care din voi a fost popă?</p>
               <p>— ?</p>
               <p>— N-auzi, răcane? Care a fost popă? Să vie să blagoslovească masa. Nu știe nimeni, hai? Tot eu să vă fac și asta! Ia prepuneți voi că mâine ar fi un război. Cum aveți să puteți muri dacă nu știți să faceți pă popa? O să muriți ca niște câini, vai de capul vostru! Soldatu e dator să știe a fi și popă, pentru că la un caz de moarte să se poată îngropa singur.</p>
               <p>Și Moș Teacă luă un cearșaf, îl găuri și-l trecu după gât și, luând în mână o gamelă drept cădelniță și o baionetă drept cruce, începu rugăciunea:</p>
               <p>— „Comandantul nostru, carele ești în garnizoana cerului, sune-se numele tău, fie ordinul tău, vie comenduirea ta, precum în timp de pace, așa și-n timp de război; porția noastră reglementară, avansează-ne-o nouă astăzi, precum și noi avansăm chenzina trupii noastre, și nu ne duce pe noi la garda pieței și ne trece în concediu, marș!” </p>
               <p>Apoi, după ce termină slujba, luă un ou și se duse la soldatul din flancul drept să ciocnească:</p>
               <p>— Cristos a-nviat!</p>
               <p>— Adevărat...</p>
               <p>— Nu vorbi-naintea supiriorului! Marș la-nchisoare!</p>
               <p>Trecu la al doilea soldat:</p>
               <p>— Cristos a-nviat!</p>
               <p>— Aha! Va s&#x92;'zică, nu vrei să răspunzi! Va s&#x92;'zică, ești jidan!...</p>
               <p>— Ba nu, tră...</p>
               <p>— Nu vorbi! Marș la-nchisoare!</p>
               <p>La al treilea:</p>
               <p>— Cristos a-nviat!</p>
               <p>— Adev...</p>
               <p>— Nici tu nu știi? N-ai mai învățat că nu să răspunde la supirior? Marș și tu!</p>
               <p>Apoi chemă pe sergentul-major:</p>
               <p>— Să trimiți trei porții acas&#x92; la mine... știi... pentru slugi... Vezi c-a rămas de la ăi trei pedepsiți... Soldatu pedepsit cu închisoare n-are drept decât la pâine și apă!</p>
               <p>Apoi se-ntinse masa. Peste un ceas, Moș Teacă declară ofițerilor că-ndată ce o-mplini anii de pensie, intră ca popă la vreo biserică.</p>
               <p>— Dar o să fie cam greu, domnule căpitan, n-aveți darul...</p>
               <p>— Ce dar, locotenente? Dacă n-oi avea eu darul beției, cine dracu-l mai are?!</p>
            </div>
            <div type="div2">
               <head>Moș Teacă spiritist</head>
               <p>De unde până unde, Moș Teacă a auzit de spiritism.</p>
               <p>„Cu spiritismu ăsta, zice Moș Teacă, să face toate alea. Am auzit că unu a luat numa două sticle de spiritism și i-a trecut galbenarea. Vezi dumneata? Eu mă mir că nu să întrebuințează la război; ar putea să ia o mașină de-alea, și tranc! îi omori pă toți. Bun lucru, halal de cin&#x92; l-a născocit; trebuie să fi fost căpitan de stat-majur, că ăi de la itidență nu prea face isprăvi!”...</p>
               <p>De altfel, toate ideile lui Moș Teacă despre spiritism cam aici se mărginesc. Vă închipuiți ușor că el nu s-a dus niciodată pe pragul pagodelor ruinate din Ceylon ca să descifreze manuscrise seculare, nici n-a tolerat păsărilor cerului să-și facă cuibul în capu-i cazon. Atâta ar mai fi lipsit: oricât ar fi ele de păsări, nu se pot urca în capul unui căpitan!</p>
               <p>„Spiritism-spiritism, da&#x92; să nu să obrăznicească cu mine, că eu nu știu multe: îi trag o sală de poliție de-i merge fulgii!” </p>
               <p>Și, afară de asta, Moș Teacă este mai presus de toate un bărbat practic. Lui nu-i trebuie din spiritism decât partea aceea care e folositoare: să te vindece de bătături, să-ți mărească solda, să te avanseze fără examen, să-ți facă, în sfârșit, ceva de folos. Altfel, la ce-i mai zice spiritism de pomană?</p>
               <p rend="center">***</p>
               <p>Într-o seară, Moș Teacă se pomenește că i se bate sprânceana dreaptă. Consultă pe aghiotant, și acesta-i spune că „sprânceana dreaptă de ți se va clăti, nenorocire însemnează”.</p>
               <p>Nenorocire! Vorba asta nu-i prea plăcea. În noaptea aceea trebuia să fie de jurnă pe cazarmă și se temea să nu i se-ntâmple vreun bocluc. Se duse deci repede la locotenentul Spanopol, care tocmai se gătea să plece.</p>
               <p>— Ia ascultă-mă, camarade, aș vrea să te rog ceva, dacă se poate...</p>
               <p>— Bucuros, don căpitan!</p>
               <p>— Uite ce e: în noaptea asta eu sunt căpitan de zi și trebuie să fac de jurnă. Da, vezi dumneata, mi-e cam rău și aș vrea să mă duc mai bine acasă. Aș face o baie de muștar, aș pune să mă tragă și aș putea să mă-ntorc sănătos mâine.</p>
               <p>Spanopol, un excelent camarad, primi cu plăcere propunerea de a dormi în cazarmă, și asta nu doară pentru că avea motive ca să nu se întâlnească de dimineață cu proprietarul casei, ci numai dintr-un sentiment de camaraderie.</p>
               <p>Moș Teacă, vesel, strânse cu căldură mâna lui Spanopol și plecă acasă.</p>
               <p>„Ehe! Am păcălit sprânceana dreaptă! Asta va s&#x92; zică tactică, domle, să derutezi și soarta!” </p>
               <p rend="center">***</p>
               <p>Când ajunse acasă, bătu la ușă. Nici un răspuns.</p>
               <p>— În numele legii, deschide! strigă el furios.</p>
               <p>— Vai de mine, dumneata ești? Numaidecât.</p>
               <p>Și căpităneasa Caliopi, îmbrăcând repede o fustă, merse să-i deschidă.</p>
               <p>— Cum m-ai speriat! Eu, știind că nu vii în noaptea asta, m-am culcat devreme. Mi-era frică să nu vie hoții și încuiasem ușa.</p>
               <p>După ce una-alta, căpităneasa întrebă pe Moș Teacă:</p>
               <p>— A propos, dragă Tecușor, ai mai auzit ceva de spiritism?</p>
               <p>— Ce să aud? Mi-a spus Spanopolu că a venit și-n garnizoana noastră unu de ăia de face spirit.</p>
               <p>— Da? Vezi dumneata? Tot avea dreptate Luxița a lu Dumitrescu: și ea mi-a spus tot așa. Da&#x92; zice că poți s-o faci și fără mașină, numa să ai credință. Dacă ai credință când învârtești masa, poți să chemi pă cine vrei și vine numaidecât. — Ce spui?! Nu se poate! Asta e bună pentru țivili, da&#x92; nu și pentru melitari! Meletaru nu-i țivil, să știi'&#x92;mneata!</p>
               <p>— Da&#x92; de ce, dragă?</p>
               <p>— Apăi cum o să vie dacă n-o avea orden de la comenduire?</p>
               <p>— Bre, da&#x92; matale nu știi că spiritele sunt egale?</p>
               <p>Haidi, dacă vrei, să-ncercăm. Masă avem, toate alea le avem; ce ne mai trebuie?</p>
               <p>— Bine, da pă cine să chemăm?</p>
               <p>— Știi pă cine? Eu zic să chemăm pă sublocotenentu Vasilescu; tot e el infirior, trebuie să vie!</p>
               <p>— Bine.</p>
               <p>Și Moș Teacă începu să-nvârtească masa împreună cu madam Teacă, strigând mereu:</p>
               <p>— Gheorghe Vasilescu! Vino-ncoa! N-auzi când te cheamă supirioru?</p>
               <p>— Prezent! se auzi deodată de sub masă, și sublocotenentul Vasilescu apăru fără tunică pe el.</p>
               <p>— Ei, bravo! strigă Moș Teacă. Așa-mi place!</p>
               <p>Spiritul sublocotenentului se așeză apoi la taifas cu domnul și doamna Teacă, băură câte o cafea și peste un ceas plecă.</p>
               <p>— Dar, când să-l conducă, Moș Teacă zări tunica spiritului la cuier.</p>
               <p>— Bine, spirite, da&#x92; ce, ți-ai pus haina-n cui?</p>
               <p>— Ba nu, don căpitan, da s-a agățat din repezeală când am intrat.</p>
               <p>— Ia-ți haina, omule, nu vreau să se spuie mâine-poimâine că aduc lumea la mine ca s-o dezbrac.</p>
               <p>Madam Teacă nu mai putea de bucurie.</p>
               <p>— Numa să bagi de seamă, Caliopi dragă, îi zise Moș Teacă, să nu faci spiritism de ăsta în lipsa mea, că dumneata, cum ești de fricoasă, ești în stare să leșini.</p>
            </div>
            <div type="div2">
               <head>Cum se vindecă boalele</head>
               <p>— Treci la curățenie, leat, că astăzi e zi de curățenie.!...Nu te face, Gheorghe! Aide, pas gimnastic.</p>
               <p>Și sergentul Potroacă umblă printre soldați de la un capăt la altul al cazărmii, mânându-i cu cureaua... Căprarii zoreau și ei, care de care mai harnic la îndemnuri de felul ăsta. Iar soldații, luați repede, își așezau ranițele pe polițe, strângeau paturile și se găteau la frecat cazarma.</p>
               <p>Curând era gata tot. Cu pantalonii sumeși până la genunchi, cu șomoioage de paie în mână, începură a freca scândurile. Molozul făcea un praf pe care toată apa vărsată nu-l putea potoli.</p>
               <p>La corvoadă de asta e ca și la atacul unei redute: soldații cântă cu toții, de regulă același cântec, cele mai de multe ori în note jalnice, orientale, întrerupte din când în când de câte un strigăt al sergentului:</p>
               <p>— Freacă apăsat, deșcă, nu moșmoli, că nu-i scândura lu tat-tu! E a statului! D-aia-ți dă statu borș!</p>
               <p>Și soldații freacă-ntruna și întruna cântă:</p>
               <p rend="center">Bată-l Dumnezeu să-l bată<lb/>P-ăl de-a pus lamba la poartă!<lb/>Trece neica câteodată<lb/>Și mi-l vede lumea toată!</p>
               <p>— Cântă, leat, cântă de inimă albastră, că ți-o fi dor dă fata lui nea Ion! Las, că să mângâie ea acuma cu riformații și cu cotigenturile ăle vechi! Ca mâine pui meliția la ceafă și găsești pă Marițica măritată!... Cântă, leat!...</p>
               <p>Și Potroacă îndrugă-ntruna, soldații cântă mereu...</p>
               <p>— Da&#x92;'cioara unde-i, mă planton? Mi se pare că s-a apucat dă prostit meliția!</p>
               <p>— Nu știu, don sergent! A fost cu cumpania și l-am pierdutără p-acolo pă la cișmea; nu s-a mai întors...</p>
               <p>— Ia du-te după el. Vezi c-o fi la cantină. Îi arăt eu prosteală! Crede că scapă de frecat? Să mi-l aduci aicea să-l judec eu cazon!</p>
               <p>Plantonul pleacă.</p>
               <p rend="center">***</p>
               <p>— Drepți! strigă sergentul.</p>
               <p>Toți se ridică. Cu șomoioagele de paie la umăr, cu pantalonii sumeși, stau drepți cu toții și nemișcați. Te crezi la operetă.</p>
               <p>Moș Teacă, acela căruia i se fac onorurile astea, intră solemn și grav, trece pe dinaintea trupei ca la o mare revistă, privește, admiră.</p>
               <p>— Să dea-nainte! Sergent, e toată lumea?</p>
               <p>— Trăiți, don căpitan, suntără toți, numa Vasile țiganu lipsește; da&#x92; am trimis după el.</p>
               <p>— Da&#x92; unde e?</p>
               <p>— Nu știu, trăiți, don căpitan! S-a dus să-l aducă!</p>
               <p>— Hm! Vrea să prostească meliția! Las, că-l judec eu cazon!</p>
               <p>— Da'&#x92;volintiru? Da'&#x92;Sgabercea? I-ai pus și pă ei?</p>
               <p>— Da, don căpitan.</p>
               <p>— Foarte bine, nu merge pă prosteală! Melitaru e dator să facă sirvici!</p>
               <p>Afară se aude zgomot și plantonul intră aducând în spinare pe Vasile țiganul.</p>
               <p>— Ce? S-a îmbătat? strigă Moș Teacă?</p>
               <p>— Nu știu, trăiți, don căpitan! L-am găsit lungit lângă cișmea și cu fața-n sus. Dădea din mâini și din picioare de făcuse gropi în pământ!...</p>
               <p>— Mi se pare, trăiți, don căpitan, că suferă de „du-că-să pă pustii”, răspunde un soldat.</p>
               <p>— Nu vorbi, leat! Lasă, că-i arăt eu „ducă-să pă pustii”!...Dați o curea. S-a îmbătat ca să scape dă corvoadă.</p>
               <p>Plantonul așază la pământ pe Vasile, care dă încă din picioare, ca prins de friguri. Are fața galbenă, ochii-i sunt deschiși mari, buzele-ncleștate și brațele contractate. Din când în când , câte un fior îl cutremură.</p>
               <p>— Stai, că-ți arăt eu să faci pă mortul! Mîîî! Mîîî! Scoal&#x92;, țigane, că nu prostești pă nimeni! Și Moș Teacă-l împinge cu piciorul. Scoal&#x92; mă! Scoal&#x92;! Nu vrei, hai?! Nu vrei?... Ia să mi-l dezbraci, sergent!</p>
               <p>Potroacă se aplecă la pământ și dezbracă de tot pe Vasile. Moș Teacă ia-n mână cureaua și-ncepe a lovi pe bolnav, care nu mișcă.</p>
               <p>— Aduceți-mi o lumânare.</p>
               <p>Moș Teacă ia o lumânare, o aprinde și o lasă să picure pe pieptul lui Vasile, care se înfiorează din când în când , dar nu se deșteaptă.</p>
               <p>— Al dracului țigan, bine face pă mortu! Lasă, leat, c-am mai văzut eu d-astea! Să face bolnav ca să scape dă treabă. Lenea, săraca! îi place mai bine să doarmă decât să muncească... Da&#x92; nu și-a găsit pă cin să prostească... Ia pune-i poșta, sergent!</p>
               <p>Sergentul ia o bucată de hârtie, o unge cu untdelemn, o face sul și o vâră cu un capăt între degetele de la un picior al lui Vasile, iar la capătul celălalt îi dă foc.</p>
               <p>— Să-l vezi acuma cum o să sară-n sus! zice Moș Teacă râzând de bucurie.</p>
               <p>Hârtia arde, flacăra cuprinde piciorul desculț, îl afumă, îl frige, începe a sfârâi și se nimicește. A ars toată, iar Vasile n-afăcut decât să tremure mai nervos din picior și a rămas tot nedeșteptat. În cazarmă e un miros de untdelemn și de grăsime arsă.</p>
               <p>Atunci Moș Teacă devine furios.</p>
               <p>— Fie, că așa țigan n-am văzut dă cân&#x92; sunt!</p>
               <p>Și din nou îl ia la bătaie. Dungi vinete se fac pe trupul gol, sângele se ivește la suprafață, apoi țâșnește, și Vasile se deșteaptă. Are fața aiurită, pe frunte se zugrăvește o durere adâncă și-n ochi i se ivesc lacrimi.</p>
               <p>— Aha! Va s&#x92; zică, te-am răzbit, cioroiule! Pentru ce făceai pă mortu?</p>
               <p>— Trăiți, don căpitain... patimă veche... de mic copil...Doamne, cum o să trăiesc eu?</p>
               <p>Și un șiroi de lacrimi îi curge pe obraji.</p>
               <p>— Nu te zborși ca muierile, cioară! Melitaru nu plânge! Crezi că mă prostești pă mine? Și Moș Teacă, scos din răbdări, îi dă doi pumni. Patru zile la-nchisoare pă pâine cu apă! Și să mi-l scoți la corvadă regulat, sergent! Și dacă să mai face apucat dă boalacopiilor, te-am învățat leacu!... Acuma treci la frecat, gașperiță!</p>
               <p>Și Moș Teacă iese.</p>
               <p>Soldații freacă-ntruna și cântă mereu:</p>
               <p rend="center">Pe malul Siretului<lb/>Paște calul Iorgului;<lb/>Un fir paște,<lb/>Altu naște,<lb/>Iarba-n patru se-mpletește...</p>
               <p>Numai Vasile nu cântă; cu fața contractată, cu fruntea la pământ, ochii-i varsă lacrimi, cu care freacă scândurile...</p>
            </div>
            <div type="div2">
               <head>Lumina electrică</head>
               <p>Cum e cam visător și poetic din fire, Moș Teacă are obicei de se plimbă uneori seara pe bulevard împreună cu locotenentul Spanopolu, pentru ca să nu tulbure pe madam Teacă, a cărei pasiune pentru spiritism a ajuns o adevărată manie.</p>
               <p>— Toate bune, locotenente, numa un lucru nu l-am înțeles eu: cum e cu lumina asta ilectrică?</p>
               <p>— Foarte ușor.</p>
               <p>— Hm, ușor!... Știu eu că-i ușor, numa melitarii au greutate; da vorba e: cum devine ea?</p>
               <p>Locotenentul Spanopolu, care a făcut un an la Fontainebleau<anchor xml:id="id_cite_ref-1"/>
                  <ref target="https://ro.wikisource.org/wiki/Moș_Teacă/Lumina_electrică#cite_note-1">
                     <hi rend="color(#0b0080)">[1]</hi>
                  </ref> și doi la Saint-Cyr<anchor xml:id="id_cite_ref-2"/>
                  <ref target="https://ro.wikisource.org/wiki/Moș_Teacă/Lumina_electrică#cite_note-2">
                     <hi rend="color(#0b0080)">[2]</hi>
                  </ref>, se grăbește să-i explice.</p>
               <p>— Cum devine? Foarte simplu: iei două pile, le freci bine, și poftim lumină!</p>
               <p>— Două pile? Vezi &#x92;mneata?! Și dobitocu dă fierar dă lângă mine are atâtea pile și să canonește cu gaz!</p>
               <p>— Țară incultă! Noi, ceștia de la Sant-Cyr, am afirmat-ontotdeauna, <hi rend="italic">du reste</hi>
                  <anchor xml:id="id_cite_ref-3"/>
                  <ref target="https://ro.wikisource.org/wiki/Moș_Teacă/Lumina_electrică#cite_note-3">
                     <hi rend="color(#0b0080)">[3]</hi>
                  </ref>.</p>
               <p>— Da&#x92; ia să mai îmi spui: am văzut la Brașov niște tramvaiete de-alea, zice că sunt tot cu de-asta... cu ilectritate... Atunci de ce nu dau lumină?</p>
               <p>— O, e simplu ca două cu două: experiența ne arată că dacă umblăm cu o lumânare prea iute — nu-i așa? lumânarea se stinge din cauză că se clatină — nu-i așa? Același fenomense observă cu lumina electrică de la tramvaie. Dacă tramvaiele umblă repede — nu-i așa? lumina se clatină, ea filează — nu-i așa? și se stinge. E elementar.</p>
               <p>— Foarte bine; da am văzut pă la birturi niște alea tot cu...de aia... cu ilectritate... Și nu să isprăvește niciodată. Ce au?</p>
               <p>— O, asta e pânza Penelopii...</p>
               <p>— Pânză? Vezi &#x92;mneata?!</p>
               <p>A doua zi Moș Teacă trage un ordin de zi:</p>
               <p>„Având în vedere că efectele de-mbrăcăminte se deteriorează, sau chiar se strică prea curând; având în vedere că lumina ilectrică de pânză se păstrează mai bine; toate efectele de îmbrăcăminte și chiar de cazarmament se vor face pe viitor din pânză ilectrică.” </p>
               <list type="ordered">
                  <item>
                     <anchor xml:id="id_cite_note-1"/>
                     <ref target="https://ro.wikisource.org/wiki/Moș_Teacă/Lumina_electrică#cite_ref-1">
                        <hi rend="color(#0b0080)">↑</hi>
                     </ref> Oraș în Franța, vestit printr-un castel în care sunt adunateremarcabile opere de artă. Tot în acest oraș funcționa și o școală militară.</item> 
                  <item>
                     <anchor xml:id="id_cite_note-2"/>
                     <ref target="https://ro.wikisource.org/wiki/Moș_Teacă/Lumina_electrică#cite_ref-2">
                        <hi rend="color(#0b0080)">↑</hi>
                     </ref> Orășel în Franța, în apropiere de Versailles; aici se afla și o școală militară.</item> 
                  <item>
                     <anchor xml:id="id_cite_note-3"/>
                     <ref target="https://ro.wikisource.org/wiki/Moș_Teacă/Lumina_electrică#cite_ref-3">
                        <hi rend="color(#0b0080)">↑</hi>
                     </ref> De altfel (fr.).</item>
               </list>
            </div>
            <div type="div2">
               <head>Un rond sever</head>
               <p>Poate că n-ar fi tocmai greu să facă cineva de gardă. La urma urmei, în 24 de ore cât ai slujbă, tot poți dormi 12, dacă știi cum să rânduiești treaba. Aceea ce însă e foarte greu este să fii de gardă când e de rond Moș Teacă. </p>
               <p>A avea pe Moș Teacă de rond este a te aștepta să fii trezit de patruzeci de ori pe noapte în strigătele santinelei și a ști că ți se va trece pe raport „rău”. De aceea, orice sergent sau căprar când intră de gardă are grija de a cerceta la comenduire dacă nu cumva e rândul lui Moș Teacă. Ceilalți ofițeri mai fac rondul de-a scăpării: vin o dată în 24 de ceasuri, nu te inspectează cu de-amanuntul, îți trec în raport „bine” și pleacă pe aici încolo. Ba alții trimit de acasă să le dai raportul, ți-l iscălesc și apoi... poți dormi în tihnă.</p>
               <p>Într-o zi, pe vremea când rondul nu umbla cu velocipedul, sergentul Tufescu din artilerie era de jurnă la arestul preventiv. După toate cercetările, nu era Moș Teacă de rond. Atunci, firește, șeful de post era asigurat.</p>
               <p>Pe la ceasurile șapte seara, vine un prieten, sergent de linie.</p>
               <p>— <hi rend="italic">Bonsar</hi>, cum petreci?</p>
               <p>Și vine vorba despre un chef care nu s-ar putea organiza nicăieri așa de bine ca la arestul preventiv.</p>
               <p>— Ei, de ce?</p>
               <p>— Să vezi, camarade, zice cel din linie. Într-o vreme eu făceam foarte des de gardă aici pentru că aflasem meșteșuguri multe. Aici sunt arestate o mulțime de femei, care atâta așteaptă, să petreacă și ele o seară. Dacă vrei, trimitem să ne aducă vin și o facem lată pân&#x92;'la ziuă.</p>
               <p>— Nu pentru ca să te tratez cu refuz, da n-am parale. Taman mâine luăm solda.</p>
               <p>— Îmi pare rău, camarade. Cum te văz eu, ești răcan! Iantreabă pă deșca. Să-ți spuie bibicu!... Ai văzut ce-i alături?</p>
               <p>— Unde?</p>
               <p>— În curtea de alături.</p>
               <p>— Nu, n-am văzut nimica.</p>
               <p>— Apăi ce fel de șef de post ești? Alături e un depozit de vinuri și butoaiele sunt în curte. Le face de planton Dumnezeu. Noi, ca niște oameni deștepți, scoatem o scândură de la gard, trimitem doi soldați cu hârdău, scoate cepu și... ai vin să-mbeți tot reghimentul.</p>
               <p>— Ce spui?!</p>
               <p>— Parol!</p>
               <p>Peste două minute, hârdăul era găsit, scândura de la gard scoasă, vinul adus și sergenții intrați în „camera femeilor”.</p>
               <p>Se-ncepu cheful. Cel de linie bea ca dintr-al statului, iar șeful de post, ca un adevărat artilerist, ar fi fost în stare să sugă zecebaterii. Cât pentru femei, vorba camaradului, ele atâta așteptau.</p>
               <p rend="center">***</p>
               <p>Să tot fi fost miezul nopții, ora crimelor și a misterelor, când umbra rondului se arată-n fața santinelei adormite:</p>
               <p>— Bravo, sergent!</p>
               <p>— Era glasul lui Moș Teacă, al lui Moș Teacă, rondul cel neprevăzut și care-nlocuia pe un alt căpitan.</p>
               <p>Moș Teacă trecuse neobservat printre santinele, pentru că ele imitaseră operația hârdăului săvârșită de șeful de post.</p>
               <p>Un moment, sergentului era să-i vină rău, dar tăria vinului era mai mare decât a disciplinei.</p>
               <p>— He, he! strigă șeful de post. Don căpitan Teacă! Bine-ai venit sănătos! Ce vânt?...</p>
               <p>— Nu vorbi, sergent!</p>
               <p>— Ei, lasă-mă dracului! Faci pă ticălos acuma... Parcă ce? Pent&#x92; că ești căpitan? Mai bine vino-ncoace cu noi.</p>
               <p>— Zău așa! strigară și cele două fete arestate, și veniră de se agățară de gâtul lui Moș Teacă.</p>
               <p rend="center">***</p>
               <p>Nici până-n ziua de azi nu s-a cunoscut urmarea. Un singur lucru s-a aflat: a doua zi de dimineață păzitorii țivili ai arestului au găsit în camera femeilor un tablou înfiorător: sergentul de linie dormea lungit pe scânduri, una din femei dormea cu un chipiu de căpitan pe cap, cealaltă, încinsă cu sabia, iar șeful de post dormea ținând în brațe pe energicul căpitan Moș Teacă. Cum de nu s-a aflat asta la comenduire, habar n-am!</p>
            </div>
            <div type="div2">
               <head>Teorii</head>
               <p>Nici în cazarmă, nici acasă, nici nicăieri nu-i Moș Teacă așa în elementul lui ca la paradă. Acolo simte că trăiește și că e adevărat căpitan.</p>
               <p>„Nu-i vorbă, în cazarmă îți poartă și mai mult răspect infiriorii, da nu te văd țivilii„. </p>
               <p>Și tot ce face Moș Teacă e făcut mai mult pentru ca să vadă țivilii, să aibă și ei „o idee de meliție”.</p>
               <p>La urma urmei, are dreptate: nu-i puțin lucru să ai la porunca ta o sută de oameni, care, la fiecare înjurătură ce le tragi, să-ți răspundă cu „trăiți!”. Și e drept că, dacă țivilii ar vedea asta, Moș Teacă ar câștiga foarte mult în stima lor.</p>
               <p>De aceea toată preocuparea acestui brav comandant de companie este să-și instruiască așa de bine oamenii, încât toată lumea să se uite la el ca la un fel de Alexandru Machedon. Și pentru asta trebuie muncă multă.</p>
               <p>— Va s&#x92;' zică, leat, ce faci tu când ești la paradă?</p>
               <p>— La paradă? Mă uit...</p>
               <p>— La cin&#x92; te uiți? La tat-tu?</p>
               <p>— Ba la don gheneral.</p>
               <p>— Da&#x92; dacă gheneralu nu-i acolo?</p>
               <p>— Atunci...</p>
               <p>— Ei, atunci?</p>
               <p>— ?!</p>
               <p>— Atunci nu te uiți la don gheneral, răcane!... Acuma să-mi spui cum calci la pământ când ești la paradă?</p>
               <p>— Calc scurt, trăiți, don căpitan!</p>
               <p>— Scurt, scurt, firește că scurt, că te ia mama dracului dacă n-îi călca scurt; da, vorba-i, unde ții picioru-nainte de a călca?</p>
               <p>— Îl țiu în cizmă, trăiți, don căpitan!</p>
               <p>— Cizmă, cizmă, firește că-n cizmă, că te ia mama dracului dacă l-îi scoate! Vorba e: unde-l mai ții?</p>
               <p>— ?!</p>
               <p>— În aer, mocofane, în aer, că de-aia a lăsat statu aer!... Și cu capu ce faci?</p>
               <p>— Cu capu... mă gândesc, trăiți...</p>
               <p>— Und&#x92; te gândești, mă? La tat-tu acasă? Und&#x92; te gândești în front?</p>
               <p>— &#x97;?</p>
               <p>— Cu capu, răcane, îl ții paralel, adică oblig pă umăr, că dacă nu-l ții, ți-l îndrept în pumni... Și lângă cine trebuie să simți cotu?</p>
               <p>— Unde e alinierea, trăiți, don căpitan!</p>
               <p>— Bine. Da&#x92; unde-i alinierea?</p>
               <p>— &#x97;?</p>
               <p>— Alinierea e unde e și domnu gheneral, răcane!</p>
               <p>— Am înțeles, trăiți...</p>
               <p>— Da&#x92; dacă gheneralu nu-i la paradă, atunci unde e alinierea?</p>
               <p>— Atunci... acasă la don gheneral!</p>
               <p rend="center">***</p>
               <p>&#x97;— Spune-mi, răcane, ce faci tu când întâlnești pă drum un supirior.</p>
               <p>— Îl salut, trăiți, don căpitan, și trec înainte.</p>
               <p>— Da&#x92; dacă ai într-o mână gamela și într-alta bidonu?</p>
               <p>— &#x97;?</p>
               <p>— Atunci lași alea jos, dobitocule, mergi doisprezece pași cu mâna la chipiu și te întorci de-ți iei lucrurile... Da&#x92; dacă sentâlnesc pă drum doi soldați de același grad, ce trebuie să facă?</p>
               <p>— Cel care a văzut mai întâi salută pe cellalt.</p>
               <p>— Da&#x92; dacă vezi că el te-a văzut întâi și că nu te-a salutat?</p>
               <p>— &#x97;?</p>
               <p>— Atunci îi spui că l-ai văzut că te-a văzut și răclami la supirior.</p>
               <p>— Am înțeles, trăiți!</p>
               <p>— Să mai îmi spui: ce datorii ai tu?</p>
               <p>— Eu n-am nici una, trăiți, don căpitan, da&#x92; am auzit că don sergent are multe...</p>
               <p>— Și ce trebuie să faci tu când ești de santinelă?</p>
               <p>— Trebuie să păzesc.</p>
               <p>— Pă cine păzești?</p>
               <p>— Ghereta.</p>
               <p>— Da&#x92; dacă nu-i gheretă?</p>
               <p>— &#x97;?</p>
               <p>— Atunci păzești porcii, boule, păzești pă supiriori!</p>
               <p>— Am înțeles, don căpitan.</p>
               <p>— Câte parale costă o manta?</p>
               <p>— Trăiți, don căpitan, patruzeci și cinci de franci; da&#x92; eu am cumpărat una pă cinci lei de la don sergent-majur.</p>
               <p>— Pentru ce te-a adus pă tine în armată?</p>
               <p>— Ca să apăr țara.</p>
               <p>— Da&#x92; dacă ești ordonanță, ce aperi?</p>
               <p>— Apăr bucatele de muște!</p>
            </div>
            <div type="div2">
               <head>Bacalaureații</head>
               <p>— Moș Teacă nu poate suferi pe bacalaureați, afară de cei care sunt nepoți de-ai colonelului.</p>
               <p>„Niște sclivisiți, niște ăia! Pe vremea mea nu mai erau de-ăștia... cum le zice... și era oastea oaste! La meliție nu merge că ești cutare, ori că ai învățat aia... Ești melitar, să fii!” </p>
               <p>Ca să-și răzbune pe ei pentru că au învățat aia, Moș Teacă a dat ordine severe că voluntarii n-au voie să mănânce particular, să pună soldat ca să le-ngrijească de amoniție, să fie scutiți de corvadă și altele.</p>
               <p>Într-o zi a prins pe unul venind din târg.</p>
               <p>— Vino-ncoa, băiete!</p>
               <p>— Salut, domnule căpitan!</p>
               <p>— Cum ai zis? Cum ai zis?!? Salut?!? Da' pă cine saluți, măi sfrejitule?! Ce ești tu?</p>
               <p>— Bacalaureat.</p>
               <p>— Aha! Și de asta ești așa de nedeciuplinat! Las', că te-oi regula eu! Ce sunt eu, malmazelă de-alea, de-mi zici „salut”? Să saluți pă tat-tu, nu pă mine! Ori, unde ești de ăia... cum le zice... „trăiți!” nu știi să zici?</p>
               <p>—N-am știut, domnule căpitan, sunt numai de două zile...</p>
               <p>— De ce nu ești mai demult? Ce-ai păzit pân-cuma? De două zile? Da-ți trebuie o sută de ani ca să-nveți? Și pentru ce nu ți-ai văcsuit cizmele? Zici că ești de ăia... apăi ce ai învățat acolo, dacă nici o cizmă nu știi să văcsuiești? Las, că te-nvăț eu! Am să-ți scot eu cafeaua, cu lapte din burtă! Să marș la-n-chisoare! Patru zile sala de poliție! Și altdată să-nveți să fii lustrugiu! Când m-oi uita la cizma ta, să-mi fac mustața-ntr-însa! Ai înțeles? Cum te cheamă?...</p>
               <p>— Rodolf Soreanu.</p>
               <p>— Cum ai zis? Sor... Ești rudă cu colonelul?...</p>
               <p>— Da, nepot, să trăiți, domle căpitan!</p>
               <p>— Ei! Să trăiți! Da' cine vă pretandă să ziceți „trăiți!”, domle Soreanu? Îmi pare rău! Asta-i pentru ăia... care n-au aia...</p>
               <p>— Dumneavoastră ziceați...</p>
               <p>— Ei, ziceam!... Parol d'onor, am glumit... Am vrut să văd dacă știți... Unde mergeți acuma?</p>
               <p>— La cazarmă.</p>
               <p>— Ce să faceți la cazarmă, domnule Soreanu?</p>
               <p>— Zice că e corvadă...</p>
               <p>— Corvadă? Cum, dumneavoastră la corvadă? Cine v-a spus?</p>
               <p>— Domnu sergent-major.</p>
               <p>În vremea asta au ajuns la cazarmă. Moș Teacă, roșu ca pomponul de mare ținută, intră cu volintirul de braț.</p>
               <p>— Sergen'-majur! Cum ai îndrăznit să chemi pă don Soreanu la corvadă? Cin' ți-a dat ordin?</p>
               <p>— Dum...</p>
               <p>— Nu vorbi, sergen'-majur, că-ți vâr sabia până-n plăsele!... Cum ți-ai permis, râtane? Să marș la-nchisoare pentru neexecutare de ordine! Patru zile sala de poliție și să ți să treacă pă foaia de pedepse! Te-nvăț eu! Îți scot eu borșu din burtă!</p>
            </div>
            <div type="div2">
               <head>În Dobrogea</head>
               <p>După mai multe zile de drum cu vaporul, cu căruța și cu picioarele, compania a ajuns la Kadichioi.</p>
               <p>Din toată Dobrogea, Kadichioiul e satul în care se găsesc mai puțini români, adică deloc, fapt care face pe Moș Teacă să exclame:</p>
               <p>— Bun lucru a fost războiul, da Dobrogea nu face de noi! Cum o să te-nțelegi cu turcoaicele? Nu mi-am adus nici măcar bucătăreasă! Cine o să-mi gătească bucate?</p>
               <p>Cu toate astea, a doua zi de dimineață, Moș Teacă iese să vadă satul.</p>
               <p>Cel dintâi lucru care-l izbește e că turcii nu scot fesurile din cap când îl întâlnesc. Și fiindcă Moș Teacă n-a citit istoria lui Vlad Țepeș, nu găsește nici un leac împotriva acestei lipse de respect.</p>
               <p>În dreptul geamiei, vede pe hogea urcat pe scară, făcând rugăciunea în gura mare și cu mâinile împrejurul gurii.</p>
               <p>Imediat strigă, gornistul:</p>
               <p>— Gornist! Dă alarma!</p>
               <p>Compania iese și Moș Teacă comandă:</p>
               <p>— Puneți baione-<hi rend="italic">ta! La mâ-nă!</hi> Pas de atac! <hi rend="italic">Marș!</hi>
               </p>
               <p>Soldații dau fuga, ocolesc geamia, și noul Șamil e prins.</p>
               <p>— Să-l ducă la cumpanie!</p>
               <p>Aici, Moș Teacă începe a-l judeca:</p>
               <p>— Cu mine nu te joci, păgânule! Crezi că dacă vorbeai turcește, eu nu te-am înțeles? Chemai pă turcii tăi la răbeliune! Las', că te potolesc eu! Am să te fac să visezi numa șalvarii lui Muhamet! Cine ești tu, mă?</p>
               <p>Bietul turc, care începuse a pricepe românește mai mult de frică, răspunse scurt și tremurând:</p>
               <p>— Ben-hogea...</p>
               <p>— A-ha, hogea! Adică Nastratin Hogea! Las', că mă fac eu mai Nastratin decât tine și te-nvăț minte! Apoi, adresându-se soldaților: Scoateți-i șalvarii!</p>
               <p>În vremea asta, notarul satului, alarmat de scandal, vine și explică lui Moș Teacă toată comedia: așa e rugăciunea turcească.</p>
               <p>— Foarte bine, răspunde Moș Teacă, da s-o facă-n rumânește, ca să-nțelegem și noi! Dacă nu, patru zile sala de poliție!...</p>
               <p>În sfârșit, cu vai, cu chiu, hogea a fost liberat. Și cum turcul e recunoscător, s-a împrietenit după asta la cataramă cu Moș Teacă. Ba chiar fata lui hogea e grațioasă cu comandantul român și umblă descoperită în fața lui.</p>
               <p>Acuma, de câte ori îl întreb cum se mulțumește în Dobrogea și dacă a învățat limba, Moș Teacă răspunde:</p>
               <p>— De, ce să zic?... Începe să-mi placă mai bine turcește!</p>
            </div>
            <div type="div2">
               <head>Don colonel pe frontieră</head>
               <p>Colonelul vine să inspecteze companiile de pe frontieră.</p>
               <p>Ajuns la Kadichioi, Moș Teacă îi iese întru întâmpinare, îi face cuvenitul raport și apoi scoate compania la instrucție.</p>
               <p>— La <hi rend="italic">u-măr!</hi>
               </p>
               <p>— Compania ia la picior.</p>
               <p>— Ce-i asta, căpitane?</p>
               <p>— Apâi, domnule colonel, așa i-am învățat eu, pentru ca să nu disvulgăm secreturile armatii în fața turcilor.</p>
               <p>Colonelul e-ncântat de Moș Teacă și spune să comande pe loc-<hi rend="italic">repaos</hi>.</p>
               <p>După asta se duce să examineze registrele, pe care le găsește în cea mai bună stare.</p>
               <p>— Dar <hi rend="italic">Foile de zile</hi> unde-ți sunt, căpitane?</p>
               <p>— Foile? Le-am dat la spoitor, domnule colonel.</p>
               <p>— Dar <hi rend="italic">Intrarea</hi> și <hi rend="italic">Ieșirea</hi>?</p>
               <p>— Intrarea este prin fața geamiei, iar ieșirea... în fundul curții.</p>
               <p>Încântat peste fire, colonelul strânge cu profuziune mâna lui Moș Teacă și-i ordonă să dea soldaților ca recompensă câte două <hi rend="italic">rații</hi>. Apoi pleacă.</p>
               <p>Moș Teacă pune atunci pe gornist să sune <hi rend="italic">Adunarea-n pas gimnastic</hi>. Apoi, după ce se strâng soldații, le ține următorul discurs:</p>
               <p>— Ați văzut, mă? Don colonel a rămas foarte mulțumit. Așa să faceți totdauna, că vă bag în draci! Compania mea trebuie să fie a mai prima-ntâi! Când faci mânuirea armelor, să-ți pocnească pușca-n mână, râtane, că nu ți-e mâna de cașcaval!... Acuma, sergen-majur, să mergi în sat și să aduni toate rațele, că așa a dat orden don colonel: câte două de om. Rupeți rândurile <hi rend="italic">marș!</hi>
               </p>
               <p>A doua zi, colonelul primi la regiment următoarea telegramă din partea lui Moș Teacă:</p>
               <p>„<hi rend="italic">Rog respectuos comunicați-mi dacă pot da soldaților câte doi pui de găină. Imposibil de găsit atâtea rațe.”</hi>
               </p>
               <p>Colonelul pune rezoluția următoare:</p>
               <p>„<hi rend="italic">D. medic al regimentului va cerceta starea de sănătate a căpitanului Teacă și va raporta de urgență.”</hi>
               </p>
            </div>
            <div type="div2">
               <head>Contrabanda</head>
               <p>Moș Teacă merge să inspecteze pichetele de pe linia frontierei.</p>
               <p>Înarmat până în dinți, cu sabia la brâu și-n fiecare buzunar cu câte un revolver, se urcă într-o căruță având drept vizitiu un harabagiu turc și alături de harabagiu doi soldați cu puștile încărcate.</p>
               <p>Sosește la pichetul nr. 18, între Kadichioi și Cranova.</p>
               <p>Santinela-l vede, strigă garda, care ia la umăr, pe când șeful de post, căprarul Albu, își face raportul.</p>
               <p>— Unde suntără turcii? întreabă Moș Teacă.</p>
               <p>— Care turci, trăiți, don căpitan?</p>
               <p>— Care turci, care turci! Contrabandiștii, rătane! nu face pă prostu, că la mine nu merge! Eu sunt catană bătrână!...</p>
               <p>— Trăiți, don căpitan, n-am prins nici un contrabandist...</p>
               <p>— Pentru ce nu i-ați prins? Ce faceți aici? Păziți porcii? Numa pă mine mă vedeți când viu?</p>
               <p>— Dacă nu trec contrabandiști...</p>
               <p>— Pentru ce nu trec? Dacă nu trec p-aici, atunci, va s' zică, trec pân altă parte! Va s' zică, nu sunteți în stare nici de-atâta lucru!</p>
               <p>— Trăiți, don căpitan...</p>
               <p>— Nu vorbi! Am să te dau în judecată pentru părăsirea postului în fața inamicului... Târșoru te mănâncă de-acuma!</p>
               <p>— Trăiți, don căpitan, n-am părăsit postu...</p>
               <p>— Dacă nu l-ai părăsit, unde sunt contrabandiștii?... Pă mine nu mă poți prosti cu una, cu două! Ori ai părăsit postu, ori nu l-ai părăsit!... Dacă nu l-ai părăsit, unde suntără contraban- diștii?...</p>
               <p>— Trăiți, don căpitan, n-a trecut nici unu...</p>
               <p>— Să taci! Pogribania mânăstirii din cer! Te mănânc fript, rătane! Spune drept. Ori i-ai prins și ți-a datără parale... Aha... Văz că taci... Te-am prins...</p>
               <p>— Trăiți, don...</p>
               <p>— Nu vorbi în fața supiriorului!... Car' s'z'că, ai împărțit cu ei! Las', că te-nvăț eu! Am să fac raport de dare-n judecată! Dacă până-n 24 de ore nu-mi aduci contrabandiști, să știi că ești casat și suspendat... Te-nvăț eu!...</p>
               <p>A doua zi se citea în Kadichioi următorul ordin de zi semnat de Moș Teacă:</p>
               <p>„<hi rend="italic">Se aduce la cunoștința indigenilor turci, născuți în Dobrogea sau trecători, că nimeni n-are voie să importeze tutun de contrabandă fără știrea autorităților militare.</hi>
               </p>
               <p rend="italic">Oricine își va permite a face contrabandă fără să fi avizat pe comandantul punctului va fi împușcat și apoi dat judecății, conform regulamentului pentru paza frontierelor.</p>
               <p rend="italic">Este interzis oricui să aducă tutun de contrabandă prin alte puncte decât acelea păzite de armata română. Pichetele care vor observa că contrabandiștii trec prin puncte pe unde nu pot fi văzuți au dreptul să-i împuște pe loc și să dreseze proces-verbal.”</p>
            </div>
            <div type="div2">
               <head>Chipiul alb</head>
               <p>Moș Teacă e desperat că nu se poate înțelege cu turcii. De două luni de când e în Kadichioi, n-a învățat să zică decât <hi rend="italic">bana bac</hi>, <hi rend="italic">effendi</hi> și <hi rend="italic">șarab</hi>. La zile mari, numai la zile mari, zice și <hi rend="italic">kîz</hi>.</p>
               <p>Dar așa cum nu știe a vorbi turcește, tot a aflat că devale, în marginea satului, șade Fatmè, o cadână bătrână, ciupită de vărsat, un fel de <hi rend="italic">mate scrofulosa</hi>, care slujește de vivandieră și de nu mai știu ce întregii companii.</p>
               <p>Într-o seară, plictisiți de slujbă, mai mulți sergenți își iau drumul devale, spre marginea satului, înspre domiciliul bătrânei Fatmè, singura consolație a subofițerilor, caporalilor și soldaților.</p>
               <p>Se opresc la ușă. Se uită pe gaura broaștei și văd... o, Mihai, Ștefan, Corvine! pe Moș Teacă, solitarul, pe Moș Teacă, bravul căpitan, stând în conversație intimă cu Fatmè.</p>
               <p>Fatmè, bătrâna vrăjitoare, fuma încet din pipă — o pipă din care desigur fumase și Sinan-pașa înainte de Călugăreni — pe când Moș Teacă, grav ca înaintea unei redute cucerite, mândru ca-n fața unui general captiv, privea la fumul care ieșea din pipă și sorbea din când în când din filigeanul cu saadé de <hi rend="italic">caffè</hi>.</p>
               <p>La un moment, Fatmè aruncă pipa și începu a cânta pe o arie de cel mai jalnic orientalism:</p>
               <p rend="center">Vai! Kiuciuc anâm,<lb/>Pechi ister, sân gianâm!</p>
               <p>Moș Teacă bătea ritmul pe cele două giambarale ale cadânei și, ca în fața unei linii de bătaie, șoptea cadențat: „un, doi! un, doi!” </p>
               <p>Din când în când , îl auzeai:</p>
               <p>— Nu iuți pasul! Mai rar!</p>
               <p>Serganții priveau mereu. Deodată, nu știu ce-i vine în gând unuia din ei, și pe când Moș Teacă se plecase să șoptească pesemne ceva la urechea cadânei, strigă tare de afară:</p>
               <p>— Față pe al doilea rând, foc — <hi rend="italic">de companie!</hi>
               </p>
               <p>În același timp, însă, o luară cu toții la fugă.</p>
               <p>Moș Teacă deschise repede ușa bordeiului și începu a striga:</p>
               <p>— <hi rend="italic">Companie, stăi!</hi>
               </p>
               <p>Însă sergenții fugeau.</p>
               <p rend="center">***</p>
               <p>A doua zi, Moș Teacă veni la cazarmă.</p>
               <p>— Sergent furier! Capra mănăstirii din cer, rătane! Te-nvăț eu să insulți supirioru-n exirsisu funcsiunii! Patru zile închisoare și să ți le treci pă foaia de pedepse!</p>
               <p>— Trăiți, don căpitan, n-am făcut nimica...</p>
               <p>— Nu vorbi, rătane! Basarabia și ibrișinu!</p>
               <p>Bietul furier! Cine-l pusese să umble noaptea cu chipiu alb?</p>
            </div>
            <div type="div2">
               <head>Între camarazi</head>
               <p>Moș Teacă e dezgustat de milităria din ziua de astăzi. „Nu mai e deciuplină, domle! Nu mai e nimic!” </p>
               <p>De aceea, pentru ca să-i mai treacă de urât, să mai uite de necazuri, s-a hotărât să-și ia concediu măcar pe vreo câteva zile și să meargă să petreacă undeva la vreun prieten.</p>
               <p>Zis și executat. Moș Teacă e un bărbat foarte hotărât.</p>
               <p>Sosește la Garvan, la amicul său Borceanu, comandantul ompaniei a șasea.</p>
               <p>— <hi rend="italic">Hoj gheldi!</hi> îi strigă Borceanu pe turcește.</p>
               <p>— <hi rend="italic">Hoj bulduc!</hi> răspunde Moș Teacă, vesel că a învățat două vorbe în limba neprețuitei Fatmè.</p>
               <p>Și amândoi se îmbrățișează în fața soldaților, care își șoptesc: „Are să se strice vremea!” </p>
               <p>După masă, căpitan Borceanu căută să-ntindă cheful, ca să-și mulțumească musafirul, care atâta așteaptă.</p>
               <p>În consecință, un soldat a fost pornit din vreme la Cranova, și acum curg sticlele cu vin ca niște comenzi complicate la scrima cu baioneta. Madam Borceanu, cam bătrânică, dar nu trecută încă în rezervă, face onorurile chefului.</p>
               <p>Drept lăutar nu-i decât Porojan, un țigan foarte drăcos, care slujește țării de doi ani, în calitate de soldat sorțar în compania a șasea. Porojan nu știe a cânta nici cât Fatmè; toate cântecele lui sunt schilodite și împeticate ca o manta de reformă. Face ce face, și revine la refrenul lui favorit:</p>
               <p rend="center">Câte feate și neveaste,<lb/>Ca Marghioala nu mai ieaste!</p>
               <p>Apoi se strâmbă, se frământă, joacă <hi rend="italic">chilabua zuralie</hi>, ca la ușa cortului, și înveselește pe meseni, care, în materie de muzică, nu cunosc decât cele 32 de semnale ale regimentului.</p>
               <p>În cele din urmă, Moș Teacă cere să se schimbe repertoriul. Și cu toată opoziția — o opoziție à <hi rend="italic">l'eau de rose</hi> — a lui madam Borceanu, izbutește să facă pe Porojan să-i cânte și o bucată fără perdea.</p>
               <p>Acum e momentul când vinul de la Cranova își produce efectul. Moș Teacă uită că are-n față pe soția camaradului său, i se pare că e cu Fatmè și încearcă să-i bată tactul pe geambarale.</p>
               <p>— Căpitane! îi strigă Borceanu desperat, pe când madam Borceanu se face că nu bagă de seamă.</p>
               <p>Dar Moș Teacă n-aude nimic.</p>
               <p>— Căpitane! repetă glasul gazdei.</p>
               <p>Și-n același timp o sticlă zboară în capul lui Moș Teacă...</p>
               <p rend="center">***</p>
               <p>Cu capul spart cum să te prezinți la companie? Moș Teacă face deci un raport la regiment:</p>
               <p>
                  <lb/>„Am fost atacat ziua-n amiaza mare de către o ceată de contrabandiști ast-noapte pe la orele 12. Numai grație tactului, am scăpat cu viață. Siguranța drumurilor nu este sigură nici chiar prin păduri. Rog dați ordin pentru întărirea cordoanelor melitare. Altfel, nu garantăm de viața a o mulțime de trecători uciși pân-acuma.” </p>
               <p>Și din ziua aceea s-a îndoit numărul gardei la pichete.</p>
            </div>
            <div type="div2">
               <head>Înainte de inspecție</head>
               <p>Nimic pe lume nu sperie pe Moș Teacă așa de mult ca inspecția generală. Când aude de inspecții, mai ales că ele vin întotdeauna pe negândite, anunțându-se de-abia cu două-trei săptămâni înainte, îl apucă, frigurile. În săptămânile astea, Moș Teacă stă mai rău ca un candidat înainte de alegeri. Umblă toată ziua prin companie, dă ordine-n dreapta și-n stânga, mănâncă din cazanul cazon, doarme îmbrăcat, iar noaptea are visuri rele, tresare, deșteaptă pe madam Teacă-n strigăte de:</p>
               <p>— Nu mișca, ia-ți poziția, aliniază-te, față pe al doilea rând! ...</p>
               <p>Și, cât îi ziua de mare, nu slăbește pe sergentul-major din explicații, pe soldați din complicații!</p>
               <p>Deunăzi era tocmai într-o zi de astea de friguri.</p>
               <p>Compania era la teorie. Sergentul Potroacă le explica după obicei tragerea în țintă, când Moș Teacă intră.</p>
               <p>— Drepți! comandă Potroacă.</p>
               <p>— Ce drepți, mă?! strigă Moș Teacă. Așa să strigă? Parcă n-ai mâncat de trei zile! Prepune tu, de-o pildă, c-ar veni gheneralu; cum ar trebui să comanzi? Să strigi tare, să strigi să asurzească, să vază că ai inimă-n tine! Uite-așa!</p>
               <p>Și Moș Teacă strigă un drepți! care face pe colonel să sară de pe scaun din cancelaria regimentului, iar gornistul, crezând c-a luat foc compania, sună de incendiu pe întregul corp .</p>
               <p>După ce se potolesc lucrurile și se constată că a fost numai un acces de reglement din partea căpitanului, Moș Teacă începe a explica singur soldaților teoria. Ca un căpitan ce este, și căruia, prin urmare, i se cere să cunoască toate teoriile, face deodată serviciu-n companie, serviciu-n garnizoană și școala de adulți.</p>
               <p>— Spune tu, ăla buzatu de colo, ce faci tu când ești în fața inamicului și când n-ai armă? Spune, mă, că așa are să te-ntrebe gheneralu! — Când sunt în fața inamicului... — Nu vorbi, răcane, că te sparg cu spanga! Răspunde scurt, că d-aia ești melitar! Nu ești avucat, ca să lungești vorba! Ce faci dacă n-ai armă?...</p>
               <p>— Trăiți, don căpitan, trag focuri...</p>
               <p>— Cu ce, mă pârlitule, dacă n-ai armă? Nu așa! Dacă n-ai armă, îi spui că nu poți da foc, îi spui că e orden de la comenduire să nu se tragă focuri fără armă și te retragi... Așa să vorbește, pârlitule! Pentru ce nu știi? N-ai învățat asta?</p>
               <p>Și Moș Teacă ia pe soldat la pumni.</p>
               <p>— Acuma spune tu, ăla de colo, bălțatule, câte fac de șase ori șase? Șase ori șase, treizeci și șase, nu-i așa? De ce nu știi, mă? De ce nu știi? Că așa o să te-ntrebe gheneralu!</p>
               <p>Și iarăși pumni.</p>
               <p>— Acuma să-mi spuneți pă ce cunoașteți voi pă don gheneral...</p>
               <p>— Gheneralu are un galon lat, unu subțire și o tresă...</p>
               <p>— Nu-i așa, răcane! Asta au toți gheneralii, nu numa unu. Eu am întrebat pă ce cunoașteți pă gheneralu nostru.</p>
               <p>— Trăiți, don căpitan, pă barbișon.</p>
               <p>— Să nu crâcnești, leat, că te-am dat gata! Gheneralu nostru să cunoaște pă aia că e comandantu diviziii din care facem parte. Nu-i așa? Apăi dacă-i așa, pentru ce nu știți? Las', că vă fac eu să vă intre minte-n cap, creier de cocoș!</p>
               <p>Și pumnii încep din nou. Iar în noaptea aia toată compania este pedepsită să stea la tiurie .</p>
            </div>
            <div type="div2">
               <head>Telegraful regimentului</head>
               <p>Compania lui Moș Teacă a ieșit cea mai proastă la școala de batalion. De aceea, colonelul a dat ordin să fie scoasă la instrucție de la 10&#x97; — 12, cu ofițerii ei cu toți, pentru ca pe viitor să știe cum se formează un careu.</p>
               <p>Cel mai amărât din pricina asta e Moș Teacă, pe care-l așteaptă acasă, cu dejunul, o cegă proaspătă adusă de un volintir din Galați.</p>
               <p>Toată lumea a plecat, numai ofițerii companiei consemnate sunt siliți să nu meargă acasă.</p>
               <p>Moș Teacă s-a hotărât, în fine, să ia o rezoluție fermă: „Am să-i dau o depeșă dumneaei să oprească cega pă diseară. Îi trimit telegrafic și tabachera să mi-o umple cu tutun.” </p>
               <p>Se duce deci la aparatul telegrafic:</p>
               <p>— Sergent, na tabachera asta, să mi-o trimiți acasă. Și să zici s-o umple.</p>
               <p>— Înțeleg, don căpitan. Să chem un soldat să v-o ducă...</p>
               <p>— Ce soldat, sergent? Trimite-o tu...</p>
               <p>— Trăiți, don căpitan, eu sunt de jurnă la aparat.</p>
               <p>— Ei și? Tomna pent'că ești de jurnă! Trimite-o cu tiligrafu!</p>
               <p>— Nu merge, trăiți, don căpitan...</p>
               <p>— Cum nu merge, rătane? Nu vorbi-naintea supiriorului.</p>
               <p>— Trăiți, don căpitan, telegraful nu duce decât idei...</p>
               <p>— Să nu fii obraznic cu mine, sergent, că te casez! Ai înțeles? Ce, ai ajuns tu să mă-nveți pă mine ce-i tiligrafu?! Pă unde ești tu eu am fost; da tu n-ai fost pă unde sunt eu! Nu ți-am spus să trimiți tabachera cu tiligrafu; dă-o la un soldat să mi-o ducă. Tu să bați o depeșă la mine acasă, să zici să oprească cega rasol pă diseară.</p>
               <p>— Trăiți, don căpitan, nici asta nu se poate...</p>
               <p>— Cum nu să poate?! Joci păpușile cu mine, sergent? Am să te suspend pentru nedeciuplină în fața tiligrafului!</p>
               <p>— Trăiți, don căpitan, eu n-am nici o vină. Da-ți-mi voie să vă spui...</p>
               <p>— Vorbește!</p>
               <p>— Telegrafu ăsta nu merge...</p>
               <p>— Bine-bine, nu merge... Știu eu că nu merge, că nu-i o bătrână să meargă...</p>
               <p>— Adică merge...</p>
               <p>— Firește că merge, că de-aia-i tiligraf! Atunci ce tot hodorogești că nu să poate? Ori l-ai stricat? Spune drept, nu minți în fața supiriorului, că te dau în judecată pentru minciună și deteriorare de efecte de micul echipament tiligrafic...</p>
               <p>— Trăiți, don căpitan, merge; da merge numai la comenduire.</p>
               <p>— Să taci, sergent! Nu te-am întrebat unde merge! Când ți-am dat orden, trebuie să-l execuți! Soldatu nu trebuie să zică niciodată că nu să poate! Dacă până în 24 de ore nu dai depeșa acasă, să știi că fac raport să te caseze! Ori înveți tiligrafu ca lumea, ori, mai bine, du-te de te spânzură! Asta e!</p>
            </div>
            <div type="div2">
               <head>Recruții</head>
               <p>Moș Teacă, cel mai celebru căpitan din regiment, și-a luat în primire porția de recruți ce i se cuvine.</p>
               <p>Primirea recruților este pentru Moș Teacă o zi mare , zi în care își ține tradiționalul discurs, confecționat cu concursul furierului și presărat de improvizațiile pe care le crede în interesul serviciului. În ziua aceea Moș Teacă are momente de cel mai cazon lirism.</p>
               <p>— Drepți! Vine don căpitan!</p>
               <p>Moș Teacă apare emoționat, recruții stau pe două rânduri.</p>
               <p>— Băieți! De astăzi încolo îmbrățișați cariera armelor, de astăzi încolo sunteți ai țării! Tu, ăla de colo, nu te mai scobi în nas, că nu ești la tat-tu acasă!... Cariera armelor e nobelă, și noblețea ei e mare. Mă, ăla ciupitu, nu mișca-n front, că ți-adun măselele de jos! Țara așteaptă să fiți mari, adică... mari... mari, de!... Sergent, să le isplici ce este mare!... Căpitanu este tata cumpaniei și cumpania este fata căpitanului... Fiți mândri de tatăl vostru, că vă ia mama dracului!... Fiți deciuplinați! Fără deciuplină, armata este o adunătură de oameni periculoși... mai bine s-o dai dracului!... Tu, ăla bălțatu, ce știi să faci?</p>
               <p>— Eu?...</p>
               <p>— Ei, tu! Doar nu vorbesc cu bunică-ta!</p>
               <p>— Eu sunt tipograf...</p>
               <p>— Aha, tipograf, zugrav... să treci la văruit cazarma!...</p>
               <p>— Dar nu...</p>
               <p>— Nu vorbi!... Sergent, am să te torn la gherlă! De ce nu i-ai învățat?...</p>
               <p>— Acuma a venitără...</p>
               <p>— Nu vorbi! Acuma, nexe-acuma!... Da' când vreai să vie? Tu ai să judici când trebuie să vie? Cine ești tu? Cine ești tu, mă? N-auzi? Cine ești tu? Prin urmare, căpitanu este tata cumpaniei, și cumpania este fata. Să fiți fete, că vă iese fetia pă nas dacă n-oți fi!... Sergenți și caporali, fiți aspri, da severi; nu fiți blegi, nu fiți mămăligi, că vă iuțesc cu unt de neft<anchor xml:id="id_cite_ref-11"/>
                  <ref target="https://ro.wikisource.org/wiki/Moș_Teacă/Recruții#cite_note-1">
                     <hi rend="color(#0b0080)">[1]</hi>
                  </ref>!...Rupeți rândurile, marș!</p>
               <p>Soldații pleacă, Moș Teacă intră-n cancelarie.</p>
               <p>— Sergen-majur, să știi că mie nu-mi prea plac răcuții ăștia. Știu eu; pă ăi mai proști îi dă în cumpania mea, pentru că numai eu îi mai deștept... Când m-a luat pă mine de răcut cu arcanu, era lumea mai dezghețată, eram toți unu și unu... Acuma s-a prostitără... Și așa are să fie mereu până când guvernu n-o înțelege că nu merge să răcutezi soldații dintre țivili! Țivilu n-are deciuplină-ntr-însu, domle!</p>
               <list type="ordered">
                  <item>
                     <anchor xml:id="id_cite_note-11"/>
                     <ref target="https://ro.wikisource.org/wiki/Moș_Teacă/Recruții#cite_ref-1">
                        <hi rend="color(#0b0080)">↑</hi>
                     </ref> Catran lichid, transparent, foarte inflamabil și cu miros pătrunzător</item>
               </list>
            </div>
            <div type="div2">
               <head>Moș Teacă la inundație</head>
               <p>Moș Teacă se pregătea tocmai să plece acasă, când aghiotantul intră-n cazarmă ca o furtună.</p>
               <p>— Ce-i, aghiotant? Foc?</p>
               <p>— Ba nu; apă, don căpitan!</p>
               <p>— Apă?</p>
               <p>Și Moș Teacă se pipăi la cap, unde i se părea că se clatină ceva.</p>
               <p>— Să chemi pă medicu reghimentului, zise el.</p>
               <p>— Trăiți, don căpitan, răspunse aghiotantul, este apă la Dâmboviță, s-a revărsat, a venit mare!</p>
               <p>— Cine a dat orden? strigă Moș Teacă răstit.</p>
               <p>— A dat ordin don colonel să mergeți cu compania ca să ajutați pe oamenii înecați...</p>
               <p>Moș Teacă era omul care știa să aprecieze însărcinările ce i se dădeau. În fiecare însărcinare el vedea un semn de încredere din partea colonelului și un pas mai mult spre avansare.</p>
               <p>Raționamentul lui era, de altfel, simplu, dar logic: De vreme ce la toate alea mă trimite tot pă mine, va s'zică, eu sunt ăl mai bun, va s'zică, fără mine nu să poate... La foc, la apă, la rivoluție, tot eu... Parcă mă văd avansat la vechime! Dup-atâtea vitejii, nu să poate să numplinesc termenu. </p>
               <p>Și Moș-Teacă chemă gornistul:</p>
               <p>— Sună-mi de alarmă pentru cumpania treia!</p>
               <p>Gornistul sună, și peste cinci minute compania era în curte, prevăzută cu ținuta de campanie.</p>
               <p>— <hi rend="italic">Drepți!</hi> comandă Moș Teacă. Puneți baione-ta!</p>
               <p>Apoi, venind în fața frontului, ținu următorul discurs:</p>
               <p>— Ofițeri, subofițeri, caporali și soldați! Ați auzit că s-a-necat Dâmbovița. Don colonel a dat orden precum ca să mergem noi să scăpăm ce s-o mai putea... Soldatu este dator să meargă cu coraj în fața inamicului și să treacă pân foc și pân apă. Dacă vezi că vine Dâmbovița la tine, scoți gamela și lași să intre Dâmbovița-n gamelă. Cum ai văzut-o c-a intrat, închizi gamela și duci pă prizonel la comenduire, mai ales dacă n-are bilet de voie. <hi rend="italic">Înainte, pas de atac, marș!</hi>
               </p>
               <p>Compania o luă repede la drum. În fața ei, Moș Teacă mergea mândru, cu sabia scoasă, și din când în când se-ntorcea în urmă:</p>
               <p>— Nu iuți pasul, leat, că n-a venitără turcii! Mergi mai iute, răcane, că nu mergi la nunta lu tat-tu!</p>
               <p>În sfârșit, ajunseră. Dâmbovița se revărsase și înecase o mahala întreagă.</p>
               <p>Moș Teacă chemă toboșarul:</p>
               <p>— Să suni trei somații, să se retragă!...</p>
               <p>Dar Dâmbovița creștea mereu. Atunci Moș Teacă comandă: „Foc!” Un moment, panica fu generală; însă Dâmbovița înainta.</p>
               <p>— Nu să poate, zise apoi Moș Teacă. Trebuie să fie numa așa o manevră din partea corpului de armată! N-am văzut eu?! Așa face și la pompieri câteodată: zice că e foc numa ca să-i încerce, și, când colo, focu e pus de comenduire.</p>
               <p>Și, liniștit, Moș Teacă comandă retragerea. Compania făcu front pe al doilea rând și merse de se așeză la o distanță bunicică.</p>
               <p>În momentul acela sosi colonelul.</p>
               <p>— Ce faci acolo, căpitane?</p>
               <p>— Am înțeles, don colonel.</p>
               <p>— Ce ai înțeles?...</p>
               <p>— Manevra...</p>
               <p>— Ce tot vorbești de manevră?!</p>
               <p>— Hei! Parcă noi suntem proști? E manevră de la comenduire ca să ne încerce... N-am văzut noi?! Am dat și focuri, și tot nu s-a dat înapoi!...</p>
               <p>Colonelul, desperat, trimise pe Moș Teacă la cazarmă, iar compania rămase sub comanda locotenentului Spanopolu.</p>
               <p>Pe drum, Moș Teacă plângea pe locotenent:</p>
               <p>— Săracu, are să-l reformeze! El crede că e serios... Hei! N-a fostără toți la război, domle!</p>
            </div>
            <div type="div2">
               <head>Răscoala căruțașilor</head>
               <p>Moș Teacă intră în companie cu o falcă-n cer și una-n pământ.</p>
               <p>— Drepți! Iute, răcane! Acum să vă văd! Ați auzit că-i rivuluție? Orden de la comenduire! Într-un minut, compania-i gata. Moș Teacă se pune-n fruntea ei, și pornesc în pas de voie.</p>
               <p>Pe tot drumul, până la cheiul Dâmboviței, Moș Teacă, mândru ca-n fața Plevnei, cu barba-n vânt și cu sabia la umăr, ține tactul marșului:</p>
               <p>— Un, doi! Un, doi!</p>
               <p>În sfârșit, ajung.</p>
               <p>— Companie, <hi rend="italic">stăi! La-front!</hi>
               </p>
               <p>Compania execută mișcările, iar Moș Teacă vine-n fața ei spre a o instrui și încuraja.</p>
               <p>— Știți voi de ce v-a adus aici stăpânirea? V-a adus ca să nu să facă rivuluție! Ce este rivuluția? Rivuluția este când țivilii să scoală, și asta e! Soldatu este dator să facă ochii-n patru la rivuluție, că nu să știe unde-i inamicu! N-ai voie să fumezi, nici să stai de vorbă cu țivilii, leat, că tu nu ești țivil! Soldatu e dator să împuște ori să împingă pă oricine nu se supune la orden!</p>
               <p>În momentul acela, pe când Moș Teacă-și ține discursul, începe să plouă la pietre.</p>
               <p>Moș Teacă se retrage la spatele companiei și începe a comanda:</p>
               <p>— Pentru scrima cu baioneta, spre apăra-<hi rend="italic">re!</hi> La cap parați și-mpungeți, volta la dreapta, volta la stânga, îndoită trecere-nainte și-napoi, nainte-mpungeți &#x96; <hi rend="italic">marș!</hi>
               </p>
               <p>Compania începe a executa mișcările, face doi pași înainte, doi pași înapoi, se întoarce la dreapta și la stânga, învârtește pușca-n sus și-n jos și izbutește a imita perfect pe Alexandru Machedon când se bătea cu țânțarii.</p>
               <p>În vremea asta, pietrele curg droaie. Căruțașii huiduiesc de la o distanță enormă pe Moș Teacă, ba izbutesc să-i turtească și chipiul cu un pietroi ciubuc.</p>
               <p>Văzând că nu-i rost, comandă retragerea.</p>
               <p>Când ajunge la adăpost, Moș Teacă cheamă pe furier și-i dă ordin să facă un tablou de numărul morților și al răniților dintre căruțași. Apoi ține companiei un discurs plin de laude pentru vitejia pe care a dovedit-o în fața rebelilor.</p>
               <p rend="center">***</p>
               <p>A doua zi l-am întâlnit pe stradă.</p>
               <p>— Cum ți-a mers la revoluție, căpitane?</p>
               <p>— De! Ce să zic?... Pân-acuma nu știu câți am omorât, pentru că eram cam departe și nu i-am putut ajunge cu baioneta; dar dintr-ai noștri sunt câțiva răniți. Ce vrei? Trebuie să să deprindă oamenii cu greutățile războiului!...</p>
            </div>
            <div type="div2">
               <head>Cheiul Dâmboviței</head>
               <p>Compania lui Moș Teacă este consemnată în vederea revoluției.</p>
               <p>Soldații stau îmbrăcați în ținuta de campanie, iar comandantul lor, grav și sever, cum se cuvine să fie un militar în fața primejdiei, le ține discursul de rigoare.</p>
               <p>— Mă băieți, la rivuluție soldatu nu trebuie să aibă nici tată, nici frate. Când ți să dă orden să te bați, trebuie să uiți de neamuri și să dai în carne vie. Ați văzutără ce ni s-a întâmplat ieri. Prin urmare, să vă faceți ochii-n patru și să nu încomprometați armata!...</p>
               <p>— Trăiți, don căpitan, întrerupe un sergent, după reglement solda trebuie să fie îndoită în timp de campanie.</p>
               <p>— Nu vorbi, răcane! Asta nu-i campanie, asta va s' zică „în fața răbelilor armați”! Răbel să cheamă orice piatră care să aruncă în armată!...</p>
               <p rend="center">***</p>
               <p>În vremea asta intră aghiotantul:</p>
               <p>— A venit o telegramă de la comenduire pentru don căpitan de jurna.</p>
               <p>Moș Teacă ia depeșa și o citește: „Sunteți invitat ca de urgență să vă puneți în fruntea companiei și să veniți să tăiați cheiul Dâmboviței, ca să opriți circulațiunea rebelilor”. </p>
               <p>Ordinul se execută imediat. Moș Teacă iese-n fruntea companiei și peste un sfert de ceas ajunge la cheiul Dâmboviței.</p>
               <p>Cum sosește, comandă punerea baionetei și facerea piramidei. Apoi rărește trupa și-i dă ordin să înceapă a scoate pavajul, a tăia malurile Dâmboviței și a arunca tăieturile în gârlă.</p>
               <p>Operația asta durează mai bine de un ceas, în care vreme toată lumea se adună și privește la devastarea Dâmboviței.</p>
               <p>Sosește comandantul pieței.</p>
               <p>— Ce faci acolo, căpitane?</p>
               <p>— Orden de la comenduire, don colonel!</p>
               <p>— Cum ordin?! Ce ordin?!</p>
               <p>— Orden să tăiem cheiul Dâmboviței!</p>
               <p>Firește, Moș Teacă a fost trimis la cazarmă și arestat patru zile cu sabia la drapel pentru că n-a înțeles ce spune ordinul.</p>
               <p>Iar a doua zi gazetele liberale scriau:</p>
               <p>„Guvernul nu mai cunoaște margini la infamiile lui. Gelos de faptul că partidul liberal a făcut canalizarea Dâmboviței, el s-a pus s-o strice spre a-ntuneca meritele Brătienilor, Goleștilor etc. Și a trebuit să se găsească un mizerabil nebun ca faimosul căpitan Teacă pentru ca să execute ordinele de distrugere. În ce timpuri trăim!”</p>
            </div>
            <div type="div2">
               <head>Moș Teacă și presa</head>
               <p>Indignat de câte s-au scris despre dânsul când cu chestia tăierii Dâmboviței, Moș Teacă s-a hotărât să-și răzbune pe gazetari. De aceea, cum a ieșit de la arest, a făcut un raport către comenduire, cerând ca toți gazetarii să fie puși la pluton de pedeapsă cu cățeaua-n spinare două ceasuri pe zi.</p>
               <p>Raportul n-a avut nici o trecere, deoarece comenduirea a răspuns că nu poate pedepsi niște țivili. Faptul ăsta a desperat pe Moș Teacă și l-a făcut curios:</p>
               <p>— Bine, domle, strigă el față cu un camarad, apâi dacă noi pedepsim cum vrem pă melitari, cum să nu putem face nimic unor țivili? Nu cumva țivilii suntără mai mari ca melitarii!?</p>
               <p>De logic, era logic; dar camaradul l-a convins că așa e lumea în ziua de azi și că trebuie uneori să te supui. Bineînțeles, Moș Teacă a jurat că-ndată ce i-o încăpea pe mână un gazetar rezervist la manevre, are să-l frece ca pe o gamelă cazonă la inspecția generală.</p>
               <p>Camaradul i-a dat însă altă idee:</p>
               <p>— Vrei să-i înveți minte?</p>
               <p>— Mai e vorbă?!</p>
               <p>— Atunci trimete-le martori.</p>
               <p>— Martori? Da știu eu cine a fost martor? Să vedem.</p>
               <p>Intră-n companie și strigă furios:</p>
               <p>— Planton!</p>
               <p>— Porunciți, don căpitan!</p>
               <p>— Ai fost martor când a scrisără ăia de la gazetă contra mea?</p>
               <p>— Trăiți, don căpitan, nu înțeleg...</p>
               <p>— Nu vorbi! Să-nțelegi!</p>
               <p>— Trăiți, don...</p>
               <p>— Să taci, că te dau la reformă din lume! Pentru ce dormi la post?</p>
               <p>— Nu dorm, trăiți...</p>
               <p>— Dacă nu dormi, pentru ce n-ai văzut când a scris ăia contra mea? Care este datoria soldatului de santinelă?</p>
               <p>— Trăiți, don căpitan, onoru, focu și zgomotu!</p>
               <p>— Apâi atunci cum n-ai văzut? N-ai auzit cât zgomot a făcutără gazetele cu drăcia aia? Sergen-majur, să mi-l torni patru zile la dubă, pentru că a dormit în egzirsisu postului... Te-nvăț eu, răcane! Tu trebuie să fii neam cu ăia!...</p>
            </div>
            <div type="div2">
               <head>Un jurnal cazon</head>
               <p>Deunăzi Moș Teacă a prins pe un soldat citind o gazetă.</p>
               <p>— Ce faci acolo, răcane?</p>
               <p>— Trăiți, don căpitan, citesc...</p>
               <p>— Hm! Citești, parcă eu nu văd că citești! Știu că doar n-ai să mănânci hârtia!... Vorba e, ce citești?</p>
               <p>— O gazetă, trăiți...</p>
               <p>— Gazetă-gazetă; da ce fel de gazetă?</p>
               <p>— Umoristică, trăiți...</p>
               <p>— Hm, oministică! Știu eu, că dor n-o să fie păsărească... Da pentru ce o citești? N-am dat eu orden să nu citească nimeni gazeturi? Pentru ce o citești? Pentru ca să vezi cum înjură pă supiriori? Știi tu ce-i asta? Asta e... nedeciuplină! Soldatu e dator să citească numa gazeturi care laudă pă șefii lui... Îndată ce a citit un articol în care supirioru e insultat, soldatu e dator să nu-l mai citească. Pentru ce ai citit?</p>
               <p>— N-am știut că insultă...</p>
               <p>— Pentru ce n-ai știut? Soldatu e dator să știe! Apăi dacă nu știi tu, cine vrei să știe? Ăla care-a scris-o? Apăi ăla e melitar? Ce vrei tu să știe un țivil? Parcă țivilu știe ceva? Eu am văzut jurnaliști care nu știe nici semnalele, și suntără țivili cu toate astea! Lasă, am să scot eu un jurnal, și numa pă ăla să-l citiți. Cine nu l-o citi să știți că are să capete patru zile de închisoare și două ceasuri pluton de pedeapsă.</p>
               <p>Înarmat cu ideea asta, Moș Teacă strigă gornistul:</p>
               <p>— Cheamă pă furieru de la a treia!</p>
               <p>Furierul vine.</p>
               <p>— Trăiți, don căpitan, ce-ați ordonat?</p>
               <p>— Să-mi scoți de azi înainte un jurnal pentru compania mea. În fiecare zi ai să scrii câte un articol și să mi-l aduci să-l iscălesc. Ai înțeles?</p>
               <p>— Înțeleg, trăiți, don căpitan, da nu știu să scriu.</p>
               <p>— Nu știi?! Cum nu știi? Da'borderourile cum le faci? Da'foile de zile? Da'foaia de pretă?</p>
               <p>— Trăiți, don căpitan, alea le-am învățat.</p>
               <p>— Ei, și? Da' ăia de scrie la jurnale s-a născutără-nvățați? A apucat și ei de ici, de colo câte una și acuma scrie!</p>
               <p>— Trăiți, don...</p>
               <p>— Nu vorbi, furier, că te bag în pământ! Să chemi pă furieru de la afară din rânduri să-ți ajute și să-mi scoți jurnalu! Pentru depeși să te duci la oficiu de la cazarma geniului, și informații să iei de la aghiotant, că aghiotantul e dator să știe toate. Fapte diverse să-mi aduni de la infermelie, și anunțuri de la gornist! Ai înțeles? Mâine să iasă jurnalu! Ai doi potigrafi în cumpanie, să-i pui la tipar.</p>
               <p>— Da' n-au mașină, trăiți...</p>
               <p>— Nu vorbi! Să aibă! Parcă toate alea să fac cu mașina! V-ați învățat boierește; mai face omul și cu mâna, că nu-i cade cioantele! Înainte vreme nu mai era mașini și, slavă Domnului, mergea omenirea destul dă bine! N-ai văzut evanghelii care vorbește tocmai dă pă vremea lu Cristos, și doar suntără tipărite fără mașini! Da' ăl care a inventat mașina cu ce a lucrat-o? Că doar n-o fi avut mașină! Va s' zică, ai înțeles: mâine dimineață să iasă! S-o cheme <hi rend="italic">Micul echipament</hi> și să fie mare, mai mare ca toate ălelante, că de-aia-i cazonă! Să dai orden s-o citească toată cumpania...</p>
               <p>— Da nu știe toți carte.</p>
               <p>— Ce tot vorbești dă carte, răcane? Eu nu-ți vorbesc dă carte, îți vorbesc dă jurnal! Carte e jurnalu?</p>
               <p>— Ba nu, trăiți...</p>
               <p>— Apăi, atunci, ce nevoie e să știe carte? Marș la loc!</p>
            </div>
            <div type="div2">
               <head>La teatru</head>
               <p>Câtă zarvă și cât tărăboi pentru un lucru de nimic! Coana Caliopi susținea să meargă la teatru, iar Moș Teacă nu vroia cu nici un preț.</p>
               <p>— La urma urmii, strigă Moș Teacă, nu merg eu la pararame d-alea unde joacă țivilii! Are să mă-nvețe ei pă mine, ori eu pă ei? Ce știe țivilu?</p>
               <p>— Nu să poate, Tecușor dragă. Merge toată lumea, și tocmai tu să lipsești? Ai să vezi ce frumos o să fie!</p>
               <p>Vine și colonelu.</p>
               <p>În sfârșit, Moș Teacă se-nduplecă și pleacă amândoi.</p>
               <p>La ușa teatrului li se-ntâmplă însă un mic accident: ușierii de la control îl apucă de bilet.</p>
               <p>— Ce bilet, răcane? Eu sunt ofițer, nu sunt grad inferior! Numa gradele inferioare iese în oraș cu bilet de voie.</p>
               <p>— Foarte bine, dar aici e teatru.</p>
               <p>— Ei și? Nu mă-nvăța tu pă mine! Am mai văzut eu pararame de-astea!</p>
               <p>După multă ciorovăială, Moș Teacă primi să cumpere un bilet și jumătate: militarii și copiii plătesc numai jumătate.</p>
               <p>Se așezară în stalu-ntâi. Orchestra cânta. Căpitanul privi în toate părțile și se declară foarte nemulțumit.</p>
               <p>— Mai întâi, dobitocu ăla cu bățu-n mână nu-mi place: prostește meliția. În loc să cânte și el, dă din mână. Pe urmă, alinierea nu-i bine deloc și nu văd gorniștii! Să cunoaște că suntără țivili!</p>
               <p>Peste un sfert de ceas cortina se ridică. Se juca tocmai o piesă militară. Ieși pe scenă un soldat. Cum îl văzu, Moș Teacă se făcu foc.</p>
               <p>— Aoleu, leat! strigă el. Ai ieșit descins! Să știi că la garda pieței ai să putrezești. Te aștept afară!</p>
               <p>Lumea începu să sâsâiască și Moș Teacă fu silit să înceteze din comentarii.</p>
               <p>Vine pe urmă o scenă în care soldatul se repede la un ofițer și vrea să-l lovească pentru că acesta i-a răpit femeia.</p>
               <p>— Patru zile pluton de pedeapsă! strigă Moș Teacă. Insulta supiriorului în timp de pace! Târșoru te mănâncă, leat!</p>
               <p>A fost un adevărat scandal. Lumea a început să strige „tăcere”, iar Moș Teacă, întorcându-se spre un țivil, îi strigă:</p>
               <p>— Să nu vorbești unde nu te pricepi! Pararamă-pararamă, da' deciuplina înainte de toate!</p>
               <p>În sfârșit, lucrurile se liniștesc. La urmă, soldatul omoară pe ofițer și justiția caută pe asasin. Judecătorul face toate cercetările și nu află nimic. Desperat, el strigă:</p>
               <p>— Așadar, Dumnezeul meu, nu voi afla niciodată pe ucigașul bravului ofițer? Cine poate fi el oare?</p>
               <p>— Îl știu eu, răspunde Moș Teacă. E unu nalt cu mustăți negre. Are o țăcălie în loc de cioc!</p>
               <p>Judecătorul se zăpăcește, pierde replica, iar publicul intervine din nou, cerând ca Moș Teacă să fie dat afară.</p>
               <p>— Nu vorbi, răcane, că te dau val-vârtej! Și zărind la galerie un sergent, el strigă: Să mi-i torni pă toți cu cățeaua!</p>
               <p>Scandalul devine general. Moș Teacă e ghiontit, iar madam Teacă, desperată, strigă cât poate:</p>
               <p>— Tecușor dragă, e numa-n glumă!</p>
               <p>— Nu vorbi, cocoană! Ori poate te-ai dat de partea țivililor!? Vreau să se pedepsească ucigașu supiriorului!</p>
               <p>Scandalul ia proporții îngrijitoare. Mai mulți țivili se reped la Moș Teacă, ofițerii îi iau apărarea. Atunci, încurajat, el scoate sabia și începe a comanda:</p>
               <p>— Cumpanie-nainte, pas de atac-<hi rend="italic">marș!</hi>
               </p>
               <p>Și se repede spre scenă. Cocoanele țipă, orchestra fuge, cortina cade.</p>
               <p>Directorul teatrului, aflând cauza scandalului, dă ordin să se ridice cortina și apare împreună cu ofițerul care fusese ucis.</p>
               <p>— Poftiți, domnule căpitan, n-a murit; a fost în glumă.</p>
               <p>— Nu să glumește cu supirioru!</p>
               <p>— Dar bine, nu suntem noi de vină...</p>
               <p>— Da' cine?</p>
               <p>— Autorul.</p>
               <p>Auzind aceste cuvinte, lumea-ncepe a striga pe autor. Acesta apare, publicul îi face ovații. Moș Teacă-i strigă însă de la ușă:</p>
               <p>— Patru zile garda pieței! Din ce cumpanie ești?</p>
               <p>— Din compania scriitorilor, răspunde autorul.</p>
               <p>— Aha, furier! Las, că ți-arăt eu!</p>
               <p>Și iese.</p>
               <p>— Tot îmi pare bine, zice Moș Teaca, pe drum, că am fost la pararamă. Dacă nu eram eu, așa-i că-l omora pă ofițer?</p>
            </div>
            <div type="div2">
               <head>Moș Teacă la 10 mai</head>
               <p>— Știi tu, măi leat, ce este 10 mai? 10 mai e zi mare, mă! Astăzi s-a făcut Măria-sa rege. Prin urmare, ce-nsemnează asta? Asta-nsemnează că acuma trebuie să fii mândru că ești soldat în rigat, nu mai ești în domnie!</p>
               <p>Așa explică Moș Teacă pe 10 mai. Soldații, gătiți pentru paradă, așteaptă semnalul de plecare. Colonelul n-a sosit încă. Pân-atunci, Moș Teacă nu vrea să lase pe soldați să plece, fără ca să le spună pentru ce se face parada.</p>
               <p>— Ia să-mi spui tu, ăsta roșcovanu, cum trebuie să fie soldatu la 10 mai?</p>
               <p>— Trăiți, don căpitan, la 10 mai soldatu trebuie să fie cu amoniția lustruită și gata de paradie.</p>
               <p>— Nu așa, pârlitule! Soldatu trebuie să fie vesel. Ai înțeles? Fii vesel, mă, că-ți scot măselele!</p>
               <p>Se aude sunând gornistul. Colonelul intră-n curtea cazărmii, gorniștii-i cântă primirea, maiorul comandă „prezentarea armii”.</p>
               <p>— Sănătoși, copii? întreabă colonelul.</p>
               <p>— Trăiți! strigă trupa prelung.</p>
               <p>— Eu nu pre sunt bine, răspunde Moș Teacă. Nu șt'ce-oi fi mâncat aseară, că mi-am stricat stomacu. Toată noaptea m-am chinuit. Ba încă Caliopi vrea să trimită după doftur.</p>
               <p>— Lasă, căpitane, asta s-o spui la vizita medicală.</p>
               <p>— Am înțeles, don colonel.</p>
               <p>În sfârșit, regimentul se așază. Colonelul stă deoparte, iar maiorul comandă:</p>
               <p>— Pe semiplutonul din cap în gloată răriți coloana! batalion, înainte, <hi rend="italic">marș!</hi>
               </p>
               <p>Se aud puștile ridicate la umăr, toboșarii încep „coloana”, regimentul pornește.</p>
               <p>— Mergi frumos, leat! strigă Moș Teacă. Ține capu sus la cin' sute de metre! Când îi trece pă lângă don colonel, belește ochii la el, să creadă că vrei să-l mănânci!</p>
               <p rend="center">***</p>
               <p>Ajung la paradă. Se opresc. Moș Teacă se apropie de un soldat:</p>
               <p>— Ce ți-ai pus chipiu pă ceafă, mă? Parc-ai fi la nunta lu tat-tu! Îndreaptă-ți chipiu, mă, că d-aia ți-a dat statu două mâini!</p>
               <p>Soldatul dă să-și îndrepte chipiul.</p>
               <p>— Nu mișca, leat! strigă Moș Teacă. N-ai mai învățat să nu miști în front? Patru zile sala de poliție! Și fii vesel, mă, că e 10 mai! Râzi mă, că te-ai făcut rigat! Râzi, că d-aia ți-a dat statu gură!</p>
               <p>Parada e-ncepută. Se aude comanda:</p>
               <p>— Spre rugăciune, descope-<hi rend="italic">riți!</hi>
               </p>
               <p>Compania scoate chipiul. Moș Teacă-l scoate și el, dar își pune repede pe cap o basma roșie.</p>
               <p>— Ce faci acolo, căpitane? îi strigă maiorul.</p>
               <p>— Eu sufăr grozav de cap, don maior, mi-e frică să nu răcesc!</p>
               <p>În sfârșit, parada se isprăvește, trupa defilează pe dinaintea generalului. Moș Teacă nu uită să spună îndesat soldaților:</p>
               <p>— Acuma, leat! Acuma! Belește ochii, să crape! Soarbe-mi-l pă don gheneral, să vadă că ești melitar... Așa! Mai mult! Mai mult! Belește-i, mă, să crape, că d-aia ți-a dat statu ochi!</p>
               <p>Când ajung la cazarmă, Moș Teacă e-ncântat de cum i-a ieșit trupa, dar nu vrea să i-o spună, ca să nu-și ia mojicul nasul la purtare.</p>
               <p>— Pentru ce n-ai zgâit ochii bine, leat? Nu te-am văzut eu cum mergeai?! Parcă-ți murise mă-ta și tat-tu. Stai, că-ți arăt eu!... Sergen-majur, să mi-i pui să ochească soarele, să se-nvețe minte că la paradă nu glumește nimeni! Acuma! Să-i văd eu!</p>
               <p>Sergentul-major comandă:</p>
               <p>— Foc de companie, companie, gătiți! La <hi rend="italic">ochi!</hi>
               </p>
               <p>Trupa ia la ochi, ridicând baioneta-n sus la soare.</p>
               <p>— Ține-mi-i așa, sergen-majur! Sus, leat, sus! Ui-te-te la soare! Ochește-l bine!</p>
               <p>Dar peste cinci minute trupa nu mai poate ține arma. Mâinile încep a tremura și vârful baionetei a se pleca la pământ.</p>
               <p>— Ține pă loc, răcane! Sergen-majur, pune-le țepușe!</p>
               <p>Sergentul-major scoate câte un cartuș din fiecare gibernă și-l pune sub bărbia soldaților, silindu-i să țină capu-n sus, ochii la soare.</p>
               <p>— Nu clipi din ochi, leat, că te văd!</p>
               <p>Când le dă drumul, soldații sunt ca orbiți, sudoarea le curge de pe față, mâinile le-au amorțit.</p>
               <p>— Așa, răcane, să te-nveți minte c-ai fost la 10 mai! Nu să capătă rigatu fără muncă! Ce, mă?! Vrei să-ți cadă rigatu de pomană în gură?... Fii vesel, c-ai muncit și te-ai făcut rigat; fii vesel, râzi, mă, că de acuma ești și tu om! Și când treci pă drum pă lângă vun țivil, trage-i cu cotu, că d-aia ți-a dat statu cot!</p>
            </div>
            <div type="div2">
               <head>Ruperea rândurilor</head>
               <subtitle>Poezia de Moș Teacă, Muzica de Kratochwill</subtitle>
               <lg>
                  <l>Nu știu pentru ce, tirano, când veghez, adeseori,</l>
                  <l>Batalioanele de gânduri răspândite-n tiraliori,</l>
                  <l>Mă conduc încet spre tine, dar în corp, în flancul stâng,</l>
                  <l>Inima-mi e-n pas gimnastic și pornesc încet să plâng!</l>
                  <l>Iar când zorile se-arată, doru-mi, tristă sentinelă,</l>
                  <l>Stă de streajă, schimb de noapte, neclintită și rebelă!...</l>
                  <l>Negreșit, nu tu, recrută în iubire, ești de vină,</l>
                  <l>Ci de vină-i instructorul că nu-ți dete disciplină...</l>
                  <l>Ți-s superior, desigur, prin leat și prin ierarhie</l>
                  <l>Și supunere orbească mi-ești datoare, deci, tu mie;</l>
                  <l>Însă vai!... Tu nu știi, poate, a iubirii uniformă</l>
                  <l>Și m-ai dat scurt în rezerva de vecie la reformă.</l>
                  <l>Cel puțin dacă, patrulo, m-ai zvârlit de-acuma în haos,</l>
                  <l>Fii cu mine sanitară și mai dă-mi „pe loc repaos”!</l>
               </lg>
               <p>Astăzi tot ce-mi mai rămâne e funebru să tot cânt<lb/>Că nu am putut odată prin asalturi să-ți împlânt<lb/>Într-a inimii redută steagul meu cel tricolor<lb/>Și apoi să-ți dau vechime, patrie și chiar onor!<lb/>Vai! Iubirea-mi fuse-o armă ruginită, fără ghint,<lb/>Și de-aceea deviat-a pe un drum de labirint!<lb/>Și acum, în garnizoana desperării prizoner,<lb/>Aștept zorile să bată goarna Domnului din cer,</p>
               <lg>
                  <l>Ca să-i pot preda viața, descusute foi de zile,</l>
                  <l>Degradate, fără număr, cu-ale dorului ștampile!...</l>
                  <l>În campania funestă jalea-n veci mi-a fost escortă,</l>
                  <l>Suferit-am pentru tine ca un glonte într-o bortă,</l>
                  <l>Și blocat de suferințe, fără de retranșament,</l>
                  <l>Am pierit în cortul jalei... Ce oribil campament!</l>
                  <l>Însă tot ce-aș vrea de-acuma, victorioasa mea fantoșe,</l>
                  <l>E parola-ți că-mi vei pune pe mormânt o cruce roșe,</l>
                  <l>Ca să știe reghimentul că slujesc de manutanță</l>
                  <l>Corbilor și că în ceruri am pornit în ambulanță!</l>
                  <l>Și când trâmbița divină va suna vreo adunare,</l>
                  <l>Colonelului din ceruri îi voi spune-n gura mare</l>
                  <l>C-am făcut campania vieții și că dacă azi sunt trist,</l>
                  <l>E că n-am ajuns la scopu-mi, c-am murit infanterist!</l>
               </lg>
               <lg>
                  <l>Lasă-mă durerii mele, crudo nedisciplinată,</l>
                  <l>Te-aș trimite-n garda pieței, însă prea ești cuirasată!...</l>
                  <l>Ce folos că ești frumoasă? Teoria? E ușor!</l>
                  <l>Dar instrucția-ți lipsește: n-ai servici interior!</l>
               </lg>
            </div>
            <div type="div2">
               <head>Moș Teacă și școala</head>
               <p>La școala regimentului din care face parte Moș Teacă s-a înființat o școală pregătitoare pentru subofițerii care vor să intre la Bistrița.</p>
               <p>Firește, Moș Teacă nu poate suferi școala asta, pentru că, mai întâi, la ea se-nvață și științe de alea de țivili și, al doilea, pentru că nu l-a numit director pe el.</p>
               <p>— He, he! Să mă fi numit pe mine, vedea ei pă dracu! Le arătam eu Bistriță! Așa, cine nu știe?! Să te faci ofițer după ce-ai învățat! Melitaru trebuie să știe fără să-nvețe, că de-aia-i melitar!</p>
               <p>Amărât de lucrul ăsta, Moș Teacă aștepta cu nerăbdare să-i vină rândul să fie de jurnă pe cazarmă ca să le arate el ofițerie pe învățatelea!</p>
               <p>Mai ieri, în sfârșit, i-a venit rândul. Se duse drept la școală:</p>
               <p>— Mă leat, tu, ăla cu alunița-n obraz! Să-mi spui ce este adunarea!</p>
               <p>— Adunarea, trăiți, don căpitan, este operațiunea care are de scop...</p>
               <p>— Ce scop, pârlitule? Scop ai tu, nu adunarea. Ia dă-mi o adunare.</p>
               <p>Sergentul începe să scrie:</p>
               <p rend="center">2 + 6 + 4 = 12</p>
               <p>— Ce-i asta, măi răcane? Apăi așa știi să dai adunarea? Adunarea să cântă, boule, nu să face cu de-a-lea... cu țifre! Aia-i adunare de țivili și de furieri! Apăi tu ofițer de țivili ai să te faci? Acuma să-mi spui ce este căpitanul.</p>
               <p>— Căpitanul este substantiv.</p>
               <p>— Cum ai zis? Sub stafie?! Patru zile sala de poliție și să te treci pă situație la raport...</p>
               <p>— Trăiți, don căpitan, substantiv comun, pentru că se dă la toate ființele sau lucrurile de același fel.</p>
               <p>— Nu vorbi! Răspunzi supiriorului? Să vie altu!</p>
               <p>Vine alt sergent.</p>
               <p>— Ia vorbește, leat, tu ce știi?</p>
               <p>— Trăiți, don căpitan, eu știu despre verb.</p>
               <p>— Spune, dacă știi, ce mic echipament are verbu ăla.</p>
               <p>— N-are nici unu...</p>
               <p>— De ce n-are? Să aibă! A fost la magazie?</p>
               <p>— Nu, don căpitan, ăsta e din gramatică...</p>
               <p>— Să nu crâcnești, mocofane! O fi fost el grămătic la el acasă; aici e melitar, nu merge cu fleacuri!</p>
               <p>Și Moș Teacă, desperat, face un raport către colonel, declarând că sergenții nu știu semnalele și n-au muniția-n regulă.</p>
               <p>Colonelul, cum află, pedepsește toată școala la pas gimnastic.</p>
               <p>— Aleargă, leat! le strigă Moș Teacă. Și eu am alergat până m-am făcut căpitan! Numai Caliopi a fost de vreo zece ori la don colonel!</p>
            </div>
            <div type="div2">
               <head>Moș Teacă pensionar</head>
               <p>De multă vreme m-am gândit eu că ar trebui scris un capitol <hi rend="italic">Moș Teacă pensionar</hi>. Căci acest brav melitar e tot așa de teribil când trece la pensie ca și când e în activitate.</p>
               <p>S-a întâmplat, însă, că Moș Teacă mi-a luat înainte și s-a descris el singur, așa cum eu nu l-aș fi putut zugrăvi niciodată. Într-o petiție pe care o adresează Camerei și pe care o găsesc în <hi rend="italic">Naționalul</hi>, Moș Teacă, reprezentat prin dnii general Haret (?), colonel Boteanu (Romulus sau Gomulus?), lt.-colonel Ghidionescu, maior P. Niculescu și căpitan C. Lămotescu, declară că îi trebuie ceva sume mai multe, fiindcă a luat parte în campanii.</p>
               <p>Iată cum se exprimă cazonul pensionar:</p>
               <p>„Ofițeri de toate gradele ierarhiei militare semnalați pe câmpul de luptă din Bulgaria, unii din aceștia acablați de infirmități, rezultat al zbuciumărilor campaniei și retrași astăzi din rândurile armatei, pentru educațiunea și îmbărbățirea acelor care, să le ia locul presint în mare parte, aspectul unui mare discredit și dezgust de cariera armelor”. </p>
               <p>Care va să zică, acablații prezint aspectul unui mare discredit, fiindcă au remunerația prea mică? Nu mai prezintă aspect de discredit, leat, că te acablez cu patru zile ploton de pedeapsă!</p>
               <p>Mai departe, însă, bravul Teacă ne spune că:</p>
               <p>„<hi rend="italic">Desinteresul de a se privi cu atâta indeferență, umilitoarele mijloace procurate pentru existența acelor care și-au expus viața în lupte constituie o flagrantă injustiție și o crimă ce țara comite în detrimentul acestor virtuți militare și a familiilor acestora, care, în profunda lor decepțiune, exprim cu indignațiune că țara, muma lor, este atât de ingrată cu dânșii”.</hi>
               </p>
               <p>Acest nou model de stil cazono-pensionar a întrecut tot ce imaginația de micul echipament poate fabrica. Se stabilește un fel de familie nouă, cum se vede treaba. Conform acestei declarații, iată ce scenă se poate petrece la comisia de recrutare:</p>
               <p>Vine recrutul. Comisia îl întreabă:</p>
               <p>— Cum îl cheamă pe tat-tău, băiete?</p>
               <p>— Teacă, domle.</p>
               <p>— Da' pe mă-ta?</p>
               <p>— Pă mama? Virtutea militară.</p>
               <p>Și de ce mă rog? Pentru că, vorba lui Moș Teacă: „Edificându-se cu această modestă ameliorare materială în momentul comemorativ al țării pentru războiul independenței sale; recompensă binemeritată oficerilor luptători și asimilaților lor”.</p>
               <p>Eu, unul, aș propune ca în loc de „această modestă ameliorare materială în momentul comemorativ al țării” să se acableze pensionarii cu câte un profesor de limba românească. Nu de alta, dar sunt băieți din familia Virtuții militare, și e păcat să prezinte aspectul unui discredit al stilului.</p>
            </div>
            <div type="div2">
               <head>Moș Teacă și examenele</head>
               <p>Moș Teacă a devenit pesimist. De douăzeci de ani de când e căpitan s-a prezentat la o mulțime de examene pentru gradul de maior. Nu știu cum s-a făcut, însă, că, deși cunoștea în perfecție manualul înjurăturilor celui mai perfect surugiu, totuși comisiunea l-a respins.</p>
               <p>De atunci Moș Teacă e în contra examenelor. Și, pentru ca să-și propage mai bine ideile, el scrie în <hi rend="italic">Revista armatei</hi> un articol foarte simțit, în care declară că avansările ar trebui să se facă numai „la alegere”.</p>
               <p>— Concursurile sunt daraveri țivile! Parcă eu, când am luat-o pă Caliopi de nevastă și mi-am pus-o în flancul stâng, am pus-o la egzamen! Deloc. Am luat-o la alegere, adică am primit ordin de la don colonel și m-am cununat.</p>
               <p>Acum să cităm ceva din articolul lui Moș Teacă. Ascultați ce deslușit vorbește el: „Se știe că prima sarcină ce are un șef de corp, față cu corpul oficeresc, nu este aci locul a-i face descrierea”.</p>
               <p>Așa e că-i clar? Se știe că prima sarcină a unui șef de corp este: nu este locul aci a-i face descrierea!</p>
               <p>Mai rar așa explicație! Modelul acesta de argumentare l-a luat Moș Teacă de la Caliopi. Întrebată odată de soțul său care sunt datoriile unei consoarte, madam Teacă a răspuns:</p>
               <p>— Datoria unei consoarte este: nu e aci locul a-i face descrierea.</p>
               <p>Dar acuma înțelegem noi pentru ce Tecuță e contra examenelor: pentru că la examene nu se admite asemenea stil, din cauză că stilul l-au inventat țivilii.</p>
               <p>De aceea sunt și eu de acord cu Moș Teacă de la <hi rend="italic">Revista armatei</hi>, care susține că nu mai trebuie examene fiindcă dacă un șef de corp cade la examen, el își pierde „prestigiul, care este factorul cel mai puternic”.</p>
               <p>Ba bine că nu! Pentru ca Moș Teacă să nu-și piardă prestigiul, trebuie să-l avansăm la alegere, chiar dacă e... Teacă de tot.</p>
               <p>Avansează, leat, că, dacă nu, te avansez eu! Ce, vrei să-ți pierzi prestigiul?</p>
            </div>
            <div type="div2">
               <head>Primul atac</head>
               <p>„Rareori, s-a văzut un căpitan așa de capabil ca Moș Teacă. Numele lui a făcut epocă, s-a popularizat, a trăit peste veacuri și a slujit de titlu unui volum de nuvele”. Acestea sunt cuvintele cu care autorul volumului <hi rend="italic">Moș Teacă</hi> încheie primul capitol. Cuvintele au fost scrise într-un ceas bun, pentru că tipul și-a câștigat în adevăr un renume, și e azi cunoscut de toți câți au în flancul stâng o inimă cazonă, de toți câți au în serviciul lor interior un suflet țivil.</p>
               <p>Ce este însă Moș Teacă?</p>
               <p>S-ar putea face asupra lui comentariile care s-au încercat asupra lui Faust, și încă nu i-am găsi exact dezlegarea dacă am fi pretențioși. Pe scurt, însă, Moș Teacă personifică pe omul care, în baza celor trei fire de sârmă galbenă, se crede atotștiutor, atotfăcător, atotputernic și nu admite alte păreri decât pe ale lui. „Aceasta este părerea mea, și o împărtășesc”, e o vorbă legendară, care ar putea fi foarte bine lozinca lui Moș Teacă.</p>
               <p>Precum se vede, cazul se complică cu multă trufie, cu multă prostie și cu autoritate enormă.</p>
               <p>Ar fi dar nedrept să afirmăm că Moș Teacă este <hi rend="italic">numai</hi> militar. Lărgindu-i cercul de activitate, studiindu-l de aproape, el poate fi cu aceeași ușurință prefect, profesor de universitate, medic, comisar comunal, arhimandrit, gardist, avocat, senator, comerciante de coloniale, — orice pentru că în toate breslele acestea întâlnim însușirile de mai sus, în unele mai mult, în altele mai puțin.</p>
               <p>Și iată pentru ce am crezut că se impune să scoatem pe Moș Teacă din specialitatea cazonă, ce i-am dat în volum, și să-l introducem în ziaristică. Aci câmpul de operație e mult mai vast, căci ziarul este o enciclopedie a 20 bani exemplarul, o enciclopedie care nu cruță nimic.</p>
               <p>De prostia umană, îmbrăcată în haina teoriilor adânci sau în mantaua autoritarismului nejustificat, ne izbim pe fiecare zi. Suntem dar siguri că nu vom pătimi de lipsă de materie. Dimpotrivă, avem credință în viitorul lui Moș Teacă, și facem aci declarația noastră de război.</p>
               <p>Moș Teacă își desfășură steagul, scoate spada și avansează ca un erou ce este, cu gândul că toată campania lui va reuși să pună în evidență producțiunile politice, sociale, literare și mo- rale ale acelora care pătimesc de boala moștecismului.</p>
               <p>— Du-te, mândre căpitan! Apari în lagărul vieții, luptă... și-ți va fi mormântul-ncoronat de flori.</p>
               <p>Se-nțelege, am dori ca mormântul să ți se sape cât mai târziu; dar asta nu atârnă de vitejia ta, ci de virtutea acelora care se numesc cititori.</p>
               <p>Zorile au sunat, să ne deșteptăm!</p>
            </div>
            <div type="div2">
               <head>Moș Teacă senator</head>
               <p>V-ați întrebat vreodată ce se face frunza care cade, steaua care piere, speranța care te lasă? V-ați întrebat vreodată unde se duc visurile noastre când se smulg și zboară?</p>
               <p>Eu m-am întrebat adesea, vai! în orele mele de durere, când amicul acestei vieți deșarte îmi apare înainte ca un mare punct de întrebare. Am plâns și eu cu arborele ce rămâne gol — mai mare rușinea! — în mijlocul grădinii; am plâns cu steaua palidă, cu tânărul fără speranță, cu marinarul fără busolă, și am înțeles pe cei ce nu mai pot avea nici visuri! O, i-am înțeles și i-am plâns, i-am plâns și i-am înțeles! Credință-știință; știință-credință.</p>
               <p>Și, cu toate astea, frunzele au continuat să cadă, stelele au continuat să pice, oamenii să plângă...</p>
               <p>Pân-aici, toate bune. Este însă o singură ființă care tocmai când ți se pare că a căzut, tocmai când , adică, ți-e lumea mai dragă, te pomenești că apare mai țanțoșă ca oricând.</p>
               <p>Este Moș Teacă.</p>
               <p>De obicei, când ghetele se rup, le arunci sub pat; când cad frunzele, le mături; când cade o cocoană, o ridici; când însă cade Moș Teacă, statul are obicei de-l face cel puțin senator, dacă nu jandarm rural. Se spune în armată că dacă micul echipament se deteriorează, trebuie trecut la reformă; singur Moș Teacă, cu cât e mai deteriorat, cu atâta e urcat mai sus, cu atâta îi dăm lui grija de a reforma țara.</p>
               <p>Nu trebuie dar să vă mirați când auziți că Senatul e plin de Tufelcică, Vrabie, Lămotescu și alte teci ruginite; guvernul are destulă vasilină ca să le scoată rugina; este diurna, este acest puternic frecător și lustruitor parlamentar.</p>
               <p>De regulă, senatorul ex-Teacă e guvernamental. Asta provine din cauză că un guvern are nevoie de membri disciplinați, și nimeni nu poate cunoaște mai bine această virtute cazonă decât aceia care au tecit și s-au tocit vreme îndelungată.</p>
               <p>În alte ramuri omul ajuns la pensie e pus deoparte; în armată, însă, nu. Acolo, cu cât ești mai pensionar, cu atâta ești mai apt pentru Senat; și dacă nu mai poți comanda o companie, ești destoinic să conduci o țară — căci țara e țivilă.</p>
               <p>Odinioară se spunea că fiecare soldat poartă în gibernă bastonul de mareșal. Azi se poate spune că fiecare Moș Teacă poartă în teacă diurna de senator.</p>
            </div>
         </div>
         <div type="div1">
            <head>Din viața militară </head>
            <div type="div2">
               <head>Dezertorul</head>
               <p rend="center italic">Fiecare soldat poartă în gibernă bastonul de mareșal!</p>
               <p>— A venit răcuții! A venit răcuții!<lb/>Strigătul acesta ieșea din gurile tuturor soldaților, care umblau nebuni de bucurie, parc-ar fi vrut să ducă vestea prin toate colțurile cazărmii. Și toți se veseleau văzând recruții așezați pe două rânduri în sala podită cu asfalt. Bucuria n-avea margini; mai ales leaturile din urmă aruncau capelele-n sus, strigând cât le lua gura: „Ne-am dus, mă!”<lb/>Sfioși, aiuriți, stau noii-veniți. Și, tot strângându-și împrejurul trupurilor sucmanele zdrențăroase, holbau ochii în jurul lor, neștiind să-și dea socoteală de veselia celor ce aveau să scape, zâmbind câteodată la glumele soldaților vechi, care se-ntorceau de la masă cu gamelele și câte o bucată de pâine neagră-n mână.<lb/>Soldații se tot învârteau printre recruți, și cei mai vechi căutau să-i pună la mână câte ceva.<lb/>Printre cei noi, tipuri de tot felul. Veneau tocmai din fundul Moldovei și acum vedeau pentru-ntâia oară Iașii.<lb/>În dreapta, unul zdrențăros și cu fața galbenă își rotea ochii cu spaimă de jur-împrejur, ca-n fața unei lumi noi, necunoscute; altul, mai încolo, părea mai vioi și tot îndrăznea, din când în când, să ridice ochii spre soldații vechi, care nu-i păreau atât de răi cum îi vorbea satul.<lb/>Și tocmai în fund, la flancul stâng, retras de lângă tovarăși, ședea un târgoveț tânăr, cu fața nepârlită de soare, ținând în mâna-i albă o umbrelă de mătase vișinie.<lb/>Din anii petrecuți în grefa Tribunalului de Ilfov îi rămăsese colțul de păr pe frunte, degetul cel mic de la mână ținut la distanță de celelalte... ca statuia lui Gheorghe Lazăr, și un dispreț suveran pentru desculții satelor, cu care era acum silit să stea alături. Din când în când, își ducea la nas batista-i parfumată și-și dregea colțul pe frunte, scoțându-l cât putea mai mult de sub pălărie.<lb/>Cei vechi se tot învârteau împrejurul recruților.<lb/>— Măi băietane, întrebă unul, cât cei tu pi căciulița ist’ neagră? Că de-amu nu-ți mai faci nici o trebuință!<lb/>— Dă...<lb/>Și recrutul dădea din umeri.<lb/>— Da’ pi betili celea ci mi-i lua?<lb/>— Dă...<lb/>În fund, unul își găsise „un sat”.<lb/>— Da’ lelea Măriuca?<lb/>— Dă... ea amu s-o dus hăt-încolo, la Oroftiana, la on moș a ii, că i-o ars casa din Păltinești.<lb/>— Da bădița Ghiorghi?<lb/>— A Saftii chiaburului?<lb/>— Iei!<lb/>— Îi! El amu-i tari scârbit, că Ancuța o luat pi Vasili a moș Albului...<lb/>— Ien taci! Irrra!...<lb/>Un sergent se dăduse pe lângă „nemțescul” din fund.<lb/>— Dumneata ești tot recrut, musiu?<lb/>— Da, recrut...<lb/>— Da’ cum de v-a adusără cu țăranii ăștia?!<lb/>— Eu știu? în ziua de azi nu să mai dă nici o considerațiune unui băiat mai dă familie. Nici n-a vrutără să știe, m-a adusără dă la București pentru că am contat acum vo câteva luni cu domiciliu în Botoșani. <hi rend="italic">Parol d-onor</hi>, m-am stenahorisit!<anchor xml:id="id_cite_ref-12"/>
                  <ref target="https://ro.wikisource.org/wiki/Din_viața_militară/Dezertorul#cite_note-1">
                     <hi rend="color(#0b0080)">[1]</hi>
                  </ref>
                  <lb/>Și, dezgustat, sătul până-n gât de atâta ședere între sucmanele jegoase, scoase o tabacherăroșie cu o potcoavă de metal deasupra și începu a-și face țigară. Când isprăvi, își aduse aminte și de sergent.<lb/>— Poftiți, faceți țigară?<lb/>— Vă mersi... ca să nu vă refuz.<lb/>Și, la rândul lui, sergentul începu să răsucească o țigară groasă... ca dintr-al altuia.</p>
               <p rend="center">* * *</p>
               <p>Se auzi în curte un semnal.<lb/>Din toate părțile începură să alerge ofițeri, sergenți, soldați. Fiecare se grăbea să-și găsească o treabă, și din gură-n gură auzeai aceleași cuvinte: „Vine don colonel”.<lb/>Colonelul urca scările încet, greoi, cam adus de mijloc, cu o mână pe sabie și cu alta-n vânt; barbișonul sur, adus înainte de vârf îi atârna solemn de la bărbie.<lb/>Toți își luară poziția. Un moment, nimeni nu mișca, amorțiseră și degetele, ochii nu mai sclipeau. Prin imitație, fără voie, recruții ședeau și ei smirna. Pe toate fețele, aceeași frică, numai târgovețul vroia să pară mai puțin mișcat, dar picioarele-i tremurau și ochii i se fixaseră pe vârful ghetelor, de unde de-abia zgândărea cu vârful umbrelei o bucățică de noroi.<lb/>Colonelul ceru un condei, iscăli câteva hârtii, apoi se sculă, își luă un aer mai grav, băgă degetele de la mâna dreaptă între nasturii de la piept ai tunicii, puse stânga pe mânerul săbiei și începu un discurs emoționant — ai fi zis: Mihai Viteazul la Călugăreni:<lb/>„Copii! Să fiți cuminte, să vă siliți... Cariera armelor e frumoasă, e nobilă! Pentru consolidarea patriei, suntem datori cu toții să ne sacrificăm! Să fiți ascultători și supuși, căci, cum s-a zis cu mult rezon, disciplina este sufletul armatei! Mai mult valorează o mână de oșteni disciplinați decât o trupă de mercenari!<lb/>Ofițeri, subofițeri, caporali și soldați, fiți blânzi, dar severi cu recruții! Fiți imparțiali, dar riguroși în aplicarea pedepselor: recompensați virtutea, pedepsiți viciul! Nu uitați că cea dintâi datorie a unui superior este aceea de a fi un părinte bun, dar sever...<lb/>Recruți, fiți confienți în șefii voștri și respectoși drapelului, căci, cum s-a zis cu mult rezon, drapelul este simbolul onorului, precum onorul este simbolul drapelului! Adevăratul soldat este acela care moare la umbra drapelului ce i-a confiat patria-mumă, dar nu-l lasă din mână. Trăiască dar Majestatea-sa regele, trăiască armata română! Rupeți rândurile, <hi rend="italic">marș!</hi>”<lb/>— Strigați „trăiți”, mă! strigați „trăiți”! șopteau sergenții pe la spatele recruților când colonelul își sfârși discursul.<lb/>Dar recruții erau pe altă lume. Severitatea colonelului și frica se citeau pe toate fețele le-nghețase inima. Numai târgovețul aproba din cap și spuse sergentului de alături:<lb/>— Foarte bine a vorbit.<lb/>În sfârșit, i-a băgat prin companii.<lb/>Căpitanul se apropie de sergentul-major:<lb/>— Vezi, să scoți garnitura de reformă și s-o dai pă oameni. Caută să... să nu fie... știi... așa plină... de insecte!<lb/>— Prea bine,-nțeleg!<lb/>— Și sergentul de zi să le dea pâinea... și rachiu. Dup-asta să mi-i tunză pă tobă. Hainele lor să le ducă la magazie; le-om vinde când s-o fixa ziua de licitație.<lb/>— Prea bine,-nțeleg!<lb/>— Vezi că eu acum mă duc la masă. Când m-oi întoarce, să găsesc tot gata.<lb/>— Prea bine,-nțeleg!<lb/>Și căpitanul ieși, după ce luă un rachiu și o coaje de pâine și puse pe un soldat să-i șteargă ghetele și gulerul mantalei.<lb/>Târgovețului îi luase Dumnezeu glasul când a văzut hainele ce avea să-mbrace de-acuma-nainte. Curgeau peticele de pe ele și parcă umblau singure. Soldații spuneau că hainele astea făcuseră și războiul de la 1877.<lb/>Sergentul-major făcea zâmbre la tabachera cu potcoavă și-i pusese gând rău. Începu să vorbească târgovețului despre avantajele pe care le are un soldat să se ia bine cu „gradele” și mai cu seamă cu sergentul-major, care este, după căpitan, „sufletul companiei”. Dintr-unaîntr-alta, aduse vorba despre tabacheră:<lb/>— Iii! Ce frumoasă tabacheră! Am căutat și eu una așa, da’ n-a fost posibel să găsesc. Dac-aș găsi, momental aș lua una. Mă-nnebunesc după tabacherile cu potcoavă! De unde ai luat-o?<lb/>— Asta-i din București.<lb/>— Din București? Ce spui?! Și scumpă să fie una așa?<lb/>— Nu, un bagadel, patru franci!<lb/>— Ieftină.<lb/>— A, am avut alta mai frumoasă, pentru țigări, da mi-a furat-o...<lb/>— Ța-ța-ța! Auzi, domnule!? Ei, cum?<lb/>— Știu și eu?!<lb/>— Dă să ți-o țiu eu pă asta, că aici suntără mulți lungi de mână...<lb/>— Aș! Acuma mă păzesc eu, că m-am fript o dată!<lb/>— Curat! Cin’ să frige la ciorbă suflă și la iaurt...<lb/>— Sigur.<lb/>— Dar... să-ți spui drept... dacă mi-ai da-o mie spre sovinir... ți-aș fi îndatorat...<lb/>Se auzi plantonul strigând: „Drepți!”<lb/>Venise un ofițer.<lb/>— Sergentul-major!<lb/>— Porunciți!<lb/>— A plecat don căpitan?<lb/>— Da, să trăiți, don locotenent!<lb/>Ofițerul ieși fredonând:<lb/>
                  <hi rend="italic">On dit que l’on te marie</hi>
                  <anchor xml:id="id_cite_ref-21"/>
                  <ref target="https://ro.wikisource.org/wiki/Din_viața_militară/Dezertorul#cite_note-2">
                     <hi rend="color(#0b0080)">[2]</hi>
                  </ref>
                  <hi rend="italic">...</hi>
                  <lb/>Sergentul major era furios: tabachera-i zburase cu potcoavă cu tot, iar fostul copist la grefa Tribunalului de Ilfov se pierduse prin cazarmă.</p>
               <p rend="center">* * *</p>
               <p>Lângă ușă, sergentul de zi împărțea pâinea recruților, care rupeau dintr-însa parcă nu mâncaseră de-un an.<lb/>— Măi leat, striga un căprar, să nu faci firmituri pă jos, că nu ești acas’ la tat-tu!<lb/>— Dă, om grijî...<lb/>— Ce „om grijî”?! Vezi să nu te grijesc eu mai curând! Aici nu merge cum crezi tu. Ori gândești, poate, că ai slugi să măture după tine!...<lb/>— Ba nu; da’ undi șî cadi șî mâncăm?<lb/>— Unde? în căciulă! Tu nu pari prost; de unde ești?<lb/>— Di la Scuteni.<lb/>— Și al cui ești tu din Scuteni? Am fostără noi p-acolo cu reghimentu.<lb/>— Ați fost? Apâi, dacă știți, mai la vale de primărie este o ogradă mare cu două case: într-una ședi tătuța și-n cei di la vali sor-me cei măritatî.<lb/>— Da’ cum îți zice ție?<lb/>— Neculai a Sultanii.<lb/>— Da alde tat-tu, alde mă-ta suntără oameni chiaburi?<lb/>— Dă, gospodari...<lb/>— Fruntași? Ce ‘iceau ei când ai plecat încoa? Nu să boceau? Ori zi: ba bine că nu!... Ți-a datără bani mulți?<lb/>— Dă, numa cât vreo triizăci di franci...<lb/>— Și ce i-ai făcut? I-ai dat pă gârlă?<lb/>— Li am tăti, fără cât un leu di parali.<lb/>— Apăi, bine, bine... Tu o s-o duci foarte bine... dacă... dacă ți-ei face datoria. Să nu-ntorci vorba-napoi la un sergent ori la un căprar, că pân’ la ofițeri — ei suntără mosafiri în cumpanie. Vorba aia: pân’ la ‘Mnezeu te fură sfinții! Să cauți cât ai putea să nu trăiești rău, cu căprarii mai ales, că — păcum îți spusei — ei suntără mai mari în cumpanie; că ofițeri — văzuși tu singur adineaorea pă căpitan — ei stă un ceas și să duce. Ține minte, că eu nu te-nvăț dă rău!...</p>
               <p rend="center">* * *</p>
               <p>Peste un ceas odaia era plină de părul recruților, pe care îi tunsese „ca-n palmă”.<lb/>Îi îmbrăcaseră în haine militărești ca pe o companie de dezertori, așa atârnau zdrențele de pe ei.<lb/>De-acum încolo, o viață nouă se deschidea înaintea lor. Pletele țărănești tunse, livreaua îmbrăcată — de-acum erau ai statului. Și viața asta necunoscută, pe care o așteptaseră cu groază, avea să-i stăpânească încă trei ani. Când au să scape și cum? Haina asta îi strângea ca niște chingi din care nu te mai dezrobești pe vecie.<lb/>Un recrut stătea la fereastră. Privea la dealul de pe care Galata-și arată zidurile fioroase cu biserica înnegrită de vreme. Galata! Auziseră de dânsa. „Cine nu-i deciuplinat, acolo putrezește!” Și privirea-i se pierdea departe-departe, peste dealuri, într-un colț de pământ pe care cu sudoarea frunții îl muncise, unde erau toți ai lui, unde era Ileana, cu care copilărise și cu care gândea să-și unească soarta, unde erau îngropate toate visurile copilăriei și toate năzuințele tinereții, dragostea și patimile lui... De-acum, cine știe dacă va mai călca o dată pe pământul iubit... De-acum...<lb/>— Măi băiete!<lb/>Recrutul tresări. Era un sergent.<lb/>— Măi băiete, nu te mai gândi acas’. De-acuși încolo să fii cu mintea numa la armată dacă vrei s-o duci bine. Las-o dracului pă fata lui nea Ion, că-și găsește ea petrecanie... Te-ai făcut catană, numa la cătănie să te gândești...<lb/>— Dă, domnule, m-oi gândi...<lb/>— Ia ascultă, când vorbești cu un grad, să nu-i mai zici „domnule”, că aici nu merge ca la primărie, cu notaru. Zi „domnule sergent” ori „domnule căprar” — ce o fi gradu lui.<lb/>— Pân’ ce-om deprinde și noi.<lb/>— Mai întrebați din soldații vechi, că pă urmă, când n-oți ști o să vă fie greu.<lb/>— Înțelegem.<lb/>Și sergentul pleacă, strigând pe un soldat vechi:<lb/>— Petre Gheorghe!<lb/>— Porunciți, să trăiți, don sergent!<lb/>— Und’ ți-e fața de pernă?<lb/>— Trăiți, don sergent, mi-a furat-o când am fost la arest...<lb/>— Cin’ ți-a furat-o?<lb/>— Nu știu, trăiți, don...<lb/>— De ce nu știi?<lb/>—?<lb/>— De ce nu știi, mă?<lb/>—?<lb/>— N-auzi, de ce nu știi? Am să te rapurtez să te dea în judecată pentru pierdere de echipament cu rețidiv... Știi c-ai mai pierdut și o gaică... Escadroanele de sfinți care se țin după Hristos ca jandarii după maiestatea-sa regiul!! Până-n trei zile să faci perna, că te bag în boală!<lb/>— Să trăiți, don sergent, dați-mi voie să vă spun ceva: n-am parale, că știți bine că la-nchisoare nu se dă soldă...<lb/>— Să, ai!... Lumânarea cu care a umblat Dumnezeu în noaptea-ntâi când a făcut lumea! Că don căpitan pă mine m-apucă! Auzi, mă?<lb/>Și doi pumni răsunară înfundat în fălcile soldatului.<lb/>Recruții se uitau cu groază. Frica-i îngălbenise pe toți.<lb/>— Trăiți, don sergent, nu mai e ordin de bătaie, răspunse cu ochii-n pământ cel bătut.<lb/>— Ce-ai zis? Ce-ai zis?? Nu mai e ordin de bătaie?! Auzi deciuplină! Bine mă, așa mural știi tu să dai la răcuți? Am să te dau în Judecată pentru pierdere de echipament cu rețidiv și răbeliune-n timp dă pace! În loc tu să spui la răcuți: „Mă, când ăi vedea pă don sergent ori pă don căprar să te-apuce frigurile, să intri-n pământ!” tu-i înveți la insubordinație! Așa ai învățat la tiurie?... Papucii Maichii Precistii și lingura cu care bea arhanghelu grijanie în ziua de Blagoveștenii!... Las’, că te-nvăț eu melitărie!...<lb/>Și alți doi pumni răsunară.</p>
               <p>Se auzi gornistul sunând de masă.<lb/>— Aide, strigă sergentul de zi, lingura și strachina! Treci pe două rânduri, leat, treci mai iute, că te ia mama dracului!<lb/>Un recrut se apropia.<lb/>— Domnule... Nia nu ni-o dat pâine.<lb/>— Dă ce?<lb/>Un soldat vechi răspunse:<lb/>— Nu s-a ajuns o pâine.<lb/>— Dă ce nu s-a ajuns?<lb/>— Trăiți, don sergent, cât am fost eu de platon, ați luat una domnia-domniilor-voastre de ați mâncat-o cu tocană particuleră.<lb/>Se auzi o palmă.<lb/>— Nu ți-e rușine să minți, mă? Când am luat? Apoi către recrut: Marș de-aici! Ai venit de-acasă, să-ți cumperi!<lb/>— N-am parale...<lb/>— Să ai! Ce treab-am eu?! Ai s-o duci rău dacă dup-acum ai început cu mofturile!<lb/>Porniră la masă. Cazanul fu scos în curte și soldații se apropiau unul câte unul cu capacul ca să-și ia porția.<lb/>Târgovețul cu tabachera potcovită ieșise și el, nu ca să mănânce, dar „ca să aibă o idee”.<lb/>Sergentul îl duse tocmai lângă cazan, pe deasupra căruia un regiment de muște zăcea decapitat.<lb/>— Ce, domnule sergent, de asta mănâncă toți? întrebă târgovețul.<lb/>— Păi!<lb/>Stăpânul tabacherei își puse batista la nas.<lb/>De la cazan l-a purtat prin bucătărie. Pe jos nu se mai cunoștea dac-a fost odată podit cu asfalt; acuma se vedea numai ceva cenușiu, crăpat, și vreo câteva băltoace de apă stropiseră pereții. Într-un colț două hârdaie cu apă, peste care plutea o pojghiță de grăsime albă, împeticată. Niște tocătoare murdare pe mese, iar în cui obligatorul șir de ardei și legătura de usturoi. Cazanele murdare fierbeau întruna, iar în fundul unei colosale putini de borș, în care nu rămăseseră decât huștile, muștele jucau în pas de voie.<lb/>În fundul plitei sfârâia un capac de bidon plin cu ficat.<lb/>Târgovețului îi mirosi a tocană.<lb/>— Da’ acolo ce-i? întrebă dânsul.<lb/>— E niște tocană mai particuleră, a noastră, răspunse sergentul.<lb/>— A, va să zică nu sunteți puși în bani...<lb/>— Ba da, da mai facem și câte o tocană, așa, de richiziție.<lb/>Când au ieșit din bucătărie, afară, împrejurul cazanului, nu s-auzeau decât vorbele astea:<lb/>— Mai pune niște grăsime!<lb/>— Dă o porție mai slabă!<lb/>— Ăsta-i zgârci!<lb/>— Ăsta-i ciolan!...<lb/>Din când în când, glasul căprarului, care striga la recruți:<lb/>— Ho! Ho, răcane! Mai la urmă! Încă nu ți s-a curățit mațele de mămăligă! Ce te-ndeși așa, ca fata mare la argea?..</p>
               <p>La teorie.<lb/>Un căprar stă în fața recruților și le spune:<lb/>— Stați la marginea patului, mâinile pă genuchi; n-ai voie să miști, nici să-ntorci capu, măcar de-ai muri. Să nu clipești din ochi, leat, și să asculți ce ți să spune, ca să-ți între-n devlă. Și, după ce tuși cazon, căprarul începu: Deciuplina melitară este o supunere oarbă... care aveți o țigară?<lb/>— Am eu, să trăiești, domnule, zise un recrut și scoase din tunică o pungă de piele strânsă cu baiere la gură și pe fundul căreia de-abia se zărea puțină mahorcă prăfuită.<lb/>Căprarul sucea țigara.<lb/>— Domnule, eu am voie să iau o țigarî di tiutiun? întreabă recrutul, mândru că avusese onoarea să dea o țigară „unui grad”.<lb/>— He, he! Nu te uita ce fac eu. Cum ai să fumezi tu înaintea mea?! Nu te gândești?<lb/>— N-am știut.<lb/>— Apăi să știi. Infirioru nu poate fuma înaintea supiriorului său, fie-n timp dă pace, fie-n timp dă rezbel.<lb/>Recrutul își strânse punga, uitându-se cu jind. Și se gândea: „Batâr on fum șî fi tras!”<lb/>Căprarul începu iar teoria:<lb/>— ...oarbă a infiriorului către supirioru său. Armata fără deciuplină ar fi... dați un chibrit.<lb/>Un recrut îi aprinse un chibrit, și căprarul, aprinzându-și țigara, murmură printre dinți:<lb/>— Du-te la loc! Apoi, urmând: ...o adunătură dă oameni piriculoși sucietății. Deciuplina este sufletu armatii... Băgați dă seamă, c-am să vă pui să ziceți după mine...<lb/>Dar recruții numai cu ochii erau la căprar. Gândurile lor erau departe, peste dealuri, la satul lor, la casa lor. Câtă deosebire între teoria din cazarmă și poveștile de la șezătoare! Toate basmele căprarului, din care nu-nțelegeau nimic, pe o ureche le intrau și pe alta le ieșeau... Unde-s poveștile cu feți-frumoși care răpesc pe Ileane și le duc departe, prin pădurea de argint, în palatul zânelor? Unde sunt glumele flăcăilor, sfiala fetelor, ochii închiși ai bătrânelor, începuturile de dragoste și jocurile nevinovate, și ușoarele strângeri de mână, tot farmecul unor vieți tinere? Disciplina militară este o supunere oarbă!...<lb/>Și unul din ei, tot gândindu-se acasă, își vedea iubita plângând, fugind de strângerile-n brațe ale flăcăilor dușmănoși de norocul lui, și scoase un oftat adânc...<lb/>Dar căprarul uitase de mult oftaturile din vremea de recrut.<lb/>— Ce oftezi, măi? Nu să oftează la tiurie! Ți să pare grea meliția? Da’ ce-o să mai vezi încă! Ia, mai bine, spune-mi ce-am zis pân-acum, că eu nu pasc bobocii acilea!<lb/>Recrutul se sculă-n picioare.<lb/>— Haida, zi, de! Să te aud... Deciuplina...<lb/>Cu glas înăbușit, recrutul începu:<lb/>— ...Deciuplina... sucietate... supirioru...<lb/>— Așa, măi? Vezi dacă nu bagi dă seamă?... Ce filoscofie mare e să-nveți?... Mai zi o dată!<lb/>— Deciuplina... sufletu... adunăturii...<lb/>— Așa te-am învățat eu? Hai? Așa te-am învățat? Ia să te fac eu să fii cu mintea acilea! Că doar acușica-ți spusei dăstul dă limpede și pă isplicatelea; nu-i ca să zici că n-ai înțeles... da ți-e gându la dracu!...<lb/>Îl luă de mână și-l duse în fața lămpii din perete.<lb/>— Ai să-mi stai aici toată seara. Șezi într-un picior, ridică mâna dreaptă-n sus și mișcă din degitu arătător mereu; capu sus. Și nu clipi. Așa să-mi stai. Și să știi, asta să cheamă „să chemi pă dracu dă la lambă”.<lb/>Bietul recrut se poticnea mereu. Îl durea mâna, îl dureau ochii de para lămpii, dar când vroia să lase piciorul pe pământ, să-nchidă din ochi sau să lase mâna-n jos, auzea glasul căprarului:<lb/>— Cheamă pă dracu dă la lambă, că acuma viu la tine!<lb/>Nenorocitul lăsase capu-n jos încetul cu încetul, iar din deget de-abia mai putea mișca. Căprarul îl zări. Se apropie de dânsul, scoase o țepușă de lemn din buzunar și o puse recrutului sub bărbie.<lb/>— Mai lasă-ți dovleacu-n jos, dacă poți!<lb/>Dar peste un ceas recrutul îngălbenise. Se sprijini de zid și lăsă mâna în jos, apoi căzu pe scânduri; țepușa-i sângerase bărbia.<lb/>— Du-te la loc! îi strigă căprarul. Acuma te grațiez, pent’ că ești răcut, da mai târziu te ia mama dracului!<lb/>Când le-a dat drumul de la teorie, li se părea de bucurie c-au scăpat și de miliție...</p>
               <p rend="center">* * *</p>
               <p>În seara aceea sergenții făceau un chef cazon la cazarmă. Trecuse o lună de la „însumarea” recruților. Acum, mai cu ghionturi, mai cu pumni, știau „deciuplina” pe de rost.<lb/>În fund lângă fereastră stă sergentul-major, doi sergenți și târgovețul cel cu tabachera, sau mai bine cel fără tabacheră — căci îl convinsese sergentul-major că e o rușine ca „părintele companiei” să nu aibă asemenea obiecte de artă. Și pe când în sobă se frig niște bucăți de carne înțepate de baionetă, două plosci cu vin trec din mână în mână, din gură-n gură...<lb/>— Așa mă, zice un sergent, s-a dus dracului meliția! Alt-dată era viață, aveam avanturi, nu glumă! Acuma numa ofițerii au parte: unu-i cu popota, altu cu ordinalu trupii... n-o să mai vezi reangajați cât cucu!...<lb/>— Ba bine că nu! Azi s-a stricatără și soldați și tot. Când cei unuia o țigară, îți face mutre, parcă i-i cere pă a bătrână!<lb/>— Da eu ce să mai zic?! răspunse sergentul-major sucindu-și sfârcul mustăților; când eram pă 78 în Dorobanți, nu mă mulțumeam cu trei-patru sute dă franci pă lună! Acuma, tufă dă Veneția și clei dă ogar!<lb/>Și oftă adânc.<lb/>— Știți ce, don sergent? zise târgovețul, care, grație micilor economii realizate la grefa onor. Tribunalul Ilfov, trăia tot printre „grade”. Haidi să punem pă Potoroacă să ne cânte. Are haz țiganu!<lb/>— Bine zici!<lb/>— Zău așa!...<lb/>— Da’ mai dai un chil d-ăsta roșu? întrebă sergentul-major.<lb/>— Cum să nu?!<lb/>— Așa da. Apoi strigă: Potoroacă! <hi rend="italic">Aorde mo!</hi>
                  <anchor xml:id="id_cite_ref-31"/>
                  <ref target="https://ro.wikisource.org/wiki/Din_viața_militară/Dezertorul#cite_note-3">
                     <hi rend="color(#0b0080)">[3]</hi>
                  </ref>
                  <lb/>— Iaca-ndată! răspunse țiganul, care nu vroia să vorbească în limba lui.<lb/>Potoroacă se gătea să se culce, dar auzind porunca sergentului-major începu să se îmbrace. Era soldat de doi ani de zile. Rotund ca o minge, negru cu lustru, foarte caraghios îndeobște și mai ales la ordinul sergentului-major, Potoroacă ajunsese să trăiască bine-n companie de pe urma calității pe care o avea de-a-nveseli pe „grade”. Era scutit de corvadă foarte adesea, făcea pe planton tot „schimbu-ntâi”, nu intra în gardă decât la locuri ușoare și pe deasupra i se treceau o mulțime de lucruri pentru care alții ar fi stat cu „cățeaua” ori ar fi făcut „pluton de pedeapsă”.<lb/>Și Potoroacă aprecia foarte bine foloasele astea. Acasă fusese lăutar, încât cu insultele boiarilor și cu glumele lor era deprins. Pentru un ceas, două de caraghioslâcuri era scutit de multe nevoi; de aceea, când auzi glasul sergentului-major, se-mbrăcă îndată și veni înaintea lui.<lb/>— <hi rend="italic">Șo mai carèl?</hi>
                  <anchor xml:id="id_cite_ref-4"/>
                  <ref target="https://ro.wikisource.org/wiki/Din_viața_militară/Dezertorul#cite_note-4">
                     <hi rend="color(#0b0080)">[4]</hi>
                  </ref>îl întrebă un sergent care învățase două-trei vorbe țigănești.<lb/>— <hi rend="italic">Sașișto, o rai; da keraimos?</hi>
                  <anchor xml:id="id_cite_ref-5"/>
                  <ref target="https://ro.wikisource.org/wiki/Din_viața_militară/Dezertorul#cite_note-5">
                     <hi rend="color(#0b0080)">[5]</hi>
                  </ref>
                  <lb/>— <hi rend="italic">Mișto</hi>
                  <anchor xml:id="id_cite_ref-6"/>
                  <ref target="https://ro.wikisource.org/wiki/Din_viața_militară/Dezertorul#cite_note-6">
                     <hi rend="color(#0b0080)">[6]</hi>
                  </ref>.<lb/>Toți făceau haz mare, mai mult de „camaradul” lor decât de Potoroacă. Sergentul-major îi spunea întruna: — Măi Vasiliule, tu trebuie să fii neam dă țigan. Zău, mă! Dă unde ești tu dă loc?<lb/>— Dă la Stâlpu din Buzău.<lb/>— I! Apăi acolo suntără toate șatrele țigănești. Acolo caută țiganii auru-n gârlă... Să știi că ești țigan. Câș, cioară, cârrr!<lb/>Și ceilalți, după sergentul-major:<lb/>— Cârrr!<lb/>Potoroacă se bucura grozav că găsise un „grad” din neamul lui și chiar răspândea vorba căsergentul nu seamănă cu tată-său.<lb/>
                  <hi rend="italic">Chilul</hi> omului-tabacheră sosise și trecerea de la unul la altul printre cei patru tovarăși de masă... Iar Potoroacă, imitând cobza pe o baionetă, cînta mereu:</p>
               <p rend="center">Șapte gâște potcovite<lb/>A plecat să se mărite...</p>
               <p>Și cânta, și juca, și se frământa, își sucea picioarele, dădea din mâini, apoi se trântea la pământ și se făcea mort. Atunci unul din sergenți lua baioneta-n mână și-l lovea de două-trei ori:<lb/>— Scoală-n sus, gaiță! Uite, mă, a-nviat <hi rend="italic">șoșoiu</hi>
                  <anchor xml:id="id_cite_ref-7"/>
                  <ref target="https://ro.wikisource.org/wiki/Din_viața_militară/Dezertorul#cite_note-7">
                     <hi rend="color(#0b0080)">[7]</hi>
                  </ref>!<lb/>În vremea asta, <hi rend="italic">chilul</hi> se golea, iar fostul proprietar al tabacherei cu potcoavă se uita lung cum sergentul-major îl potcovise.<lb/>Amintirile grefei Tribunalului Ilfov erau toate în tabachera ceea.<lb/>— Nu mai dai un chil, Guță? întrebă sergentul-major pe târgoveț.<lb/>— Zău, parol dacă am vun ban la mine!...<lb/>— Aș! Să poate?! Dumneata ești de famelie, cum să n-ai?<lb/>— Am, nu poci pentru ca să zic, da’ suntără la don căpitan...<lb/>— Stați, că vă dau eu un pont, răspunse sergentul din dreapta, întâiul direcționar al companiei.<lb/>— Haidi, să te vedem ce pricopseală știi!<lb/>— E un răcan de-ăștia noii cu parale.<lb/>— Care-i ăla? Că i-am văzut mangoșiți rău pă toți...<lb/>— E Neculai a Sultanii; l-am dibuit dă cum a venit.<lb/>— Bun, bun, haidi să te vedem!<lb/>Sergentul din dreapta se depărtă. Dete târcoale paturilor și ajunse în dreptul recrutului de la Scuteni. Neculai a Sultanei dormea. Sergentul se apropie încet de el, îl apucă ușor de vârful nasului și începu a-l striga cu glas dulce:<lb/>— Niculae, măi Niculae, mă Niculăiță, mă Nicule...<lb/>Recrutul dormea greu.<lb/>— Măi Nicușor, mă... Scoal’, flăcăiaș!<lb/>Se deșteptă. Într-o clipă fu în picioare.<lb/>— Trăiți, don sergent, ce-ați ordonat?<lb/>— Stai jos, băiețaș. Lasă, că eu nu-s vodă! Parcă nu suntem tot oameni?!<lb/>— Dă, așa-i, don sergent, da’...<lb/>— Aș! Ăia-s mofturoși care să sperie dă galonu lor dă la mână...<lb/>— Irrra, don sergent, ci șuguiești mata?!<lb/>— Sâc, dă nuntă! Foarte sirios! Eu nu sunt ca alde cine știe cine...<lb/>— Dă...<lb/>— Măi Nicule, ia ascultă: împrumută-mi tu vo zece franci, că ți-i dau eu la soldă.<lb/>— N-am, zău, don sergent... — Mă loviși în pălărie! Da nu știu eu că ai? Nu mi-ai spus tu singur când ai venit că ai treizeci dă franci?<lb/>— Am avut, da’ s-o dus; am mai dat pi la unu, la altu...<lb/>— Car’ s’ zică, nu vrei să dai...<lb/>— Zău, don...<lb/>— Nu vrei, de? Bine; dacă te faci tu pentru două pese, lasă! Tot ție o să-ți pară rău...<lb/>Și sergentul s-a-ntors la locul lui, între tovarăși.<lb/>— Ei, întrebă sergentul-major, făcuși ceva?<lb/>— Pă dracu ghem!<lb/>— Apăi te lăudai...<lb/>— Nu v-am spus că nu mai e meliție? S-a stricatără și soldații, domle!<lb/>— Așa e! oftă sergentul-major. S-a-ntorseră toate alea pă dos. Cin’ s-o mai reangaja d-acuma-nainte catană să moară!<lb/>— Da’ las’, că i-o fac eu! Să-și aducă aminte dă laptele care l-a supt la mă-sa când era d-oșchioapă!<lb/>Mai stătu puțin sergentul, făcu o țigară, apoi strigă:<lb/>— Un foc!<lb/>Soldații dormeau, că trecuse de miezul nopții. Era pe la schimbul al doilea.<lb/>Într-o clipă, sergentul se descinse de centuron și începu a croi „pă un cap” de la o margine la alta a cazărmii.<lb/>Soldații, speriați, săreau în sus fiecare cum putea. Era o zăpăceală întreagă: unora li se părea că a sunat alarma, altora că s-a făcut ziuă, nimeni nu-și dădea seama ce se-ntâmplase. Îi vedeai sărind din toate părțile.<lb/>Deșteptându-se, unul striga „drepți”, altul „front”, cei mai mulți priveau cu ochi rătăciți în toate părțile.<lb/>Veni rândul lui Neculai a Sultanei.<lb/>Sergentul își sumese mânicile de la tunică și-l lovi de două ori cu catarama curelei. Bietul recrut sări în sus zăpăcit. Strânse pătura în mâini, strigă de două ori „văleu!”, apoi privi aiurit. Dete cu ochii de sergent, care sta încruntat în fața lui. Băiatul chiaburului de la Scuteni pricepu numaidecât ce-i adusese focul ăsta pe cap. Își luă îndată nădejdea de scăpare. Fața i se făcu galbenă ca ceara și două lacrimi îi licăriră sub pleoape.<lb/>— Ai auzit tu când am cerut eu un chibrit? Hai? Ai auzit?<lb/>— Trăiți, don sergent... N-am putut... dormeam...<lb/>— Dormeai! Dormir-ai mort! Nu vorbi-naintea mea! Ce te-am învățat eu la tiurie? Să dormi, hai?! Ia prubuluiește<anchor xml:id="id_cite_ref-8"/>
                  <ref target="https://ro.wikisource.org/wiki/Din_viața_militară/Dezertorul#cite_note-8">
                     <hi rend="color(#0b0080)">[8]</hi>
                  </ref> tu că s-ar fi aprins, Doamne ferește, cazarma... Ce-ai fi făcut? Soldatu nu trebuie să doarmă atât în timp dă pace, cât și-n timp dă război!<lb/>— Trăiți...<lb/>— Nu vorbi! Și alte două lovituri răsunară. Infiriorul n-are voie să doarmă în fața supiriorului sau în timpu sirviciului!... Ia să-mi vii încoace; las’, că-ți arăt eu somn îndată!<lb/>Recrutul se dete jos din pat. Sergentul luă tesacul gornistului și-l azvârli în pământ. Tesacul căzu cu vârful în scânduri și se înfipse zbârnâind. — Să-l scoți cu dinții, răcane! Am să te-nvăț meliție din vremea lu Pazvante! Să ții minte c-ai mâncat pâinea statului!<lb/>Recrutul puse mâinile la spate, se aplecă de mijloc, apucă tesacul cu dinții de mâner și începu a trage; dar tesacul era înfipt adânc și rezista. La spatele lui Neculai, sergentul îl lovea mereu cu cureaua, strigându-i:<lb/>— Trage drept, rătane! Nu clătina tesacu, că asta-i arma gubernului, nu-i oiștea lu tat-tu!<lb/>Scena ținu cinci minute. Cămașa recrutului se umplusese de sânge ca și mânerul tesacului. Căzu leșinat la pământ.<lb/>— Stropiți-l cu rachiu ca să-i treacă dungile curelii! strigă sergentul. Cât pentru dinți, las, c-au să-i crească alții, nu-i nici o pagubă! Nu piere lumea! Și veni din nou lângă tovarăși. Nu mai e meliție, domle! Dă când s-a desființat bătaia, nu mai e armată, e fleac!<lb/>Lui Potoroacă-i era rău. Îl trimiseră să se culce. Iar cheful ținu înainte, de astă dată cu rachiu cazon.<lb/>În fund, Neculai a Sultanei plângea înfundat. În vremea asta tot satul îi trecea pe dinaintea ochilor, ca și cum ar fi vrut să-și ia rămas bun de la dânsul.</p>
               <p rend="center">* * *</p>
               <p>Din seara aceea începea pentru recrutul din Scuteni o viață nouă.<lb/>Pân-aci, toți îl știau recrutul cel mai bun, era chiar pus pe „tabloul de avansare” pentru funcția de „fruntaș”. Nimeni nu știa ca el teoria, toate semnalele le învățase mai bine decât gornistul; arma o mânuia ca un soldat vechi; muniție ca a lui, în bună stare, n-avea nimeni în companie.<lb/>De atunci, însă, tot se schimbase. Îl vedeai pus la toate corvezile, prăpădit, zdrențăros, năuc de cap. De multe bătăi,asurzise, și toți spuneau că se preface.<lb/>Era sătul de viața asta! Dormea de-abia câte două ceasuri pe noapte, căci vecinic era pedepsit, ba cu ranița-n spinare, ba de planton. Iar dac-adormea uneori lângă ușă, trudit, istovit, îndată bătăile curgeau. Era sergentul care-l pândea:<lb/>— Dormi la post, hai?! Soldatu nu trebuie să doarmă la post, fie-n timp dă pace, fie-n timp dă rezbel!<lb/>În urma lui, soldații vorbeau întruna:<lb/>— Biet a Sultanei! Ce bun era la-nceput! Știa și instrucția, și teoria; da acuma!... ferească Dumnezeu!<lb/>Și soldații-și făceau cruce oftând.<lb/>Într-o zi, când să iasă la instrucție, caută Neculai pușca: nicăirea! Numai vergeaua a găsit-o într-un maidan din dosul cazărmii.<lb/>Îndată-i dete-n gând: „M-o caliclt de-amu! Mi-o aruncat pușca! Valeu, cu ce am s-o plătesc eu? M-o văzut grosu<anchor xml:id="id_cite_ref-9"/>
                  <ref target="https://ro.wikisource.org/wiki/Din_viața_militară/Dezertorul#cite_note-9">
                     <hi rend="color(#0b0080)">[9]</hi>
                  </ref> de-amu”...<lb/>Vorbele sergentului-major nu-i ieșeau din minte: „Ți-ai vândut pușca la vo cârciumă, rătane. Am să te bag în pușcărie pentru deturnare de efecte melitare! Pușca ține 75 dă franci; te-a luat mama dracului!”<lb/>Și furierul îi făcuse chiar formele de dare-n judecată...</p>
               <p rend="center">* * *</p>
               <p>Însă a doua zi de dimineață mergea din gură-n gură vorba-n compania a șaptea:<lb/>— Neculai a Sultanii a dezertat!<lb/>Și soldații-și făceau cruce; numai „gradele” ziceau:<lb/>— A dezertat a Sultanii Neculai? Bine c-a dezertat! Era un tâlhar!</p>
               <list type="ordered">
                  <item>
                     <anchor xml:id="id_cite_note-12"/>
                     <ref target="https://ro.wikisource.org/wiki/Din_viața_militară/Dezertorul#cite_ref-1">
                        <hi rend="color(#0b0080)">↑</hi>
                     </ref> A se stenahorisi — a se tulbura, a se neliniști. Aici cu sensul de a se sătura.</item> 
                  <item>
                     <anchor xml:id="id_cite_note-21"/>
                     <ref target="https://ro.wikisource.org/wiki/Din_viața_militară/Dezertorul#cite_ref-2">
                        <hi rend="color(#0b0080)">↑</hi>
                     </ref> Se spune că te măriți (fr.).</item> 
                  <item>
                     <anchor xml:id="id_cite_note-31"/>
                     <ref target="https://ro.wikisource.org/wiki/Din_viața_militară/Dezertorul#cite_ref-3">
                        <hi rend="color(#0b0080)">↑</hi>
                     </ref> Vino-ncoa, mă! (n.a.)</item> 
                  <item>
                     <anchor xml:id="id_cite_note-4"/>
                     <ref target="https://ro.wikisource.org/wiki/Din_viața_militară/Dezertorul#cite_ref-4">
                        <hi rend="color(#0b0080)">↑</hi>
                     </ref> Ce mai faci? (n.a.).</item> 
                  <item>
                     <anchor xml:id="id_cite_note-5"/>
                     <ref target="https://ro.wikisource.org/wiki/Din_viața_militară/Dezertorul#cite_ref-5">
                        <hi rend="color(#0b0080)">↑</hi>
                     </ref> Voinic, domnule sergent; dar dumneavoastră? (n.a.).</item> 
                  <item>
                     <anchor xml:id="id_cite_note-6"/>
                     <ref target="https://ro.wikisource.org/wiki/Din_viața_militară/Dezertorul#cite_ref-6">
                        <hi rend="color(#0b0080)">↑</hi>
                     </ref> Bine (n.a.).</item> 
                  <item>
                     <anchor xml:id="id_cite_note-7"/>
                     <ref target="https://ro.wikisource.org/wiki/Din_viața_militară/Dezertorul#cite_ref-7">
                        <hi rend="color(#0b0080)">↑</hi>
                     </ref> Iepurele (n.a.).</item> 
                  <item>
                     <anchor xml:id="id_cite_note-8"/>
                     <ref target="https://ro.wikisource.org/wiki/Din_viața_militară/Dezertorul#cite_ref-8">
                        <hi rend="color(#0b0080)">↑</hi>
                     </ref> A purubului — a gândi.</item> 
                  <item>
                     <anchor xml:id="id_cite_note-9"/>
                     <ref target="https://ro.wikisource.org/wiki/Din_viața_militară/Dezertorul#cite_ref-9">
                        <hi rend="color(#0b0080)">↑</hi>
                     </ref> Gros — temniță, închisoare.</item>
               </list>
            </div>
            <div type="div2">
               <head>Virtute militară</head>
               <subtitle>(Dramă cazonă în opt timpi) </subtitle>
               <div type="div3">
                  <head>
                     <anchor xml:id="id_Personajele"/>Personajele</head>
                  <p>
                     <hi rend="bold">POTROACĂ,</hi> sergent reangajat pe doi ani<lb/>
                     <hi rend="bold">SERGENTUL-MAJOR,</hi> reangajat cu primă<lb/>
                     <hi rend="bold">GHEORGHE A ȘTEFANII,</hi> recrut moldovean<lb/>
                     <hi rend="bold">VASILE,</hi> deșcă veche<lb/>
                     <hi rend="bold">ZAMFIRESCU,</hi> locotenent distins<lb/>
                     <hi rend="bold">I-IUL SOLDAT</hi>
                     <lb/>
                     <hi rend="bold">II-LEA SOLDAT</hi>
                     <lb/>
                     <hi rend="bold">SERGENȚI, CAPORALI, FRUNTAȘI, SOLDAȚI</hi> în garnizoana București. Leatul 1886.<lb/>Scena înfățișează „camera” unei cazărmi. În fund o ușă, alături fereastră ce da în sală, lângă fereastră un restel cu arme. În dreapta o ușă ce dă în camera sergentului-major. În stânga, până lângă ușă, paturi soldățești, acoperite cu pături. Deasupra ușii, portretele mm.-ll. La ridicarea cortinei, soldații stau în picioare și spun pe de rost teoria. Sergentul Potroacă, cu o nuia în mână, ține tactul.</p>
               </div>
               <div type="div3">
                  <head>
                     <anchor xml:id="id_Scena_I"/>Scena I</head>
                  <p rend="bold">Potroacă — soldații</p>
                  <p>POTROACĂ: Deciuplina...<lb/>SOLDAȚII (în cor): Deciuplina...<lb/>POTROACĂ: Melitară...<lb/>SOLDAȚII: Melitară...<lb/>POTROACĂ: Este...<lb/>SOLDAȚII: Este...<lb/>POTROACĂ: Sufletu...<lb/>SOLDAȚII: Sufletu...<lb/>POTROACĂ (scurt): Armatii!<lb/>SOLDAȚII (idem): Armatii!<lb/>POTROACĂ (strigând): Gheorghe a Ștefanii!<lb/>GHEORGHE: Zent!<lb/>POTROACĂ: Vino-ncoace!<lb/>GHEORGHE (venind militărește): Trăiți, don sergent!<lb/>POTROACĂ: Așa să vine, măi dobitocule?! Nu știi nici cum să vine-naintea supiriorului, hai?! Ia vezi, că acuma te-nvăț melităria! Marș la loc!<lb/>GHEORGHE (se răsucește-n călcâie făcând stânga-mprejur și se duce la loc zicând mai-nainte): Trăiți, don sergent! (Dintre culise se aude glasul sergentului-major, care chefuiește, și strigăte de: „Vivat, á la votru”<anchor xml:id="id_cite_ref-13"/>
                     <ref target="https://ro.wikisource.org/wiki/Din_viața_militară/Virtute_militară#cite_note-1">
                        <hi rend="color(#0b0080)">[1]</hi>
                     </ref>.)<lb/>POTROACĂ: Gheorghe a Ștefanii!<lb/>GHEORGHE: Zent!<lb/>POTROACĂ: Vino-ncoace!<lb/>GHEORGHE (ca mai sus): Trăiți, don sergent!<lb/>POTROACĂ: Așa te-am învățat eu, măi idiotule?! Că mă bagi în cremenal! Așa știi tu să dai un rispect la un supirior? Prepune că mâine ar veni la cazarmă un grad, să zicem don general, cum te-ai prezenta? Marș la loc! (Gheorghe se duce la loc militărește.)<lb/>POTROACĂ: Vino-ncoa!<lb/>GHEORGHE (același joc): Trăiți, don sergent!<lb/>POTROACĂ: Aha! Acuma știi!? Car’ s’ zică, numa la general știi să te oprești scurt!? Apâi eu ce sunt, mă? Nu sunt tot supirior?<lb/>GHEORGHE: Ba da, trăiți...<lb/>POTROACĂ: Nu vorbi! (îl lovește cu nuiaua.)<lb/>SERGENTUL-MAJOR (dintre culise): Sergent!<lb/>POTROACĂ: Ordonați, don sergen-major!<lb/>SERGENTUL-MAJOR (tot din culise și după ce a zis din nou: „Vivat, â la votru!”): Pentru ce nu-l înveți mai bine cum să se prezante?<lb/>POTROACĂ: Îl învăț, don sergen-major, da’ nu vrea să-nțeleagă, nu-i deciuplenat!<lb/>SERGENTUL-MAJOR (intră-n scenă; însă, înainte de a intra, se aude din nou între culise: „Vivat, á la votru!”).</p>
               </div>
               <div type="div3">
                  <head>
                     <anchor xml:id="id_Scena_II"/>Scena II</head>
                  <subtitle>Sergentul-major, cei de sus</subtitle>
                  <p>SERGENTUL-MAJOR <hi rend="italic">(clătinându-se pe picioare)</hi>:Ce face? Ce face? E nedeciuplenat? Lasă, că-l învăț eu acuma, să ție minte c-a fost în viața lui melitar! Dumneata ești de vină, că n-ai mână de fier... cu nuielușa aia nu faci nimica, domle! (Către Gheorghe.) De ce nu știi să te prezanți scurt, mă? Ești un individ! (Pe ton recitativ.) Soldatu trebuie să vie militărește, calcă orizontal, adică prependicular, scoate bonetu cu mâna dreaptă, îl trece-n cea stângă și se oprește scurt, bătând cu picioru drept în pământ, iar pe cel stâng aducându-l vertical, adică oblig, lângă cellant. Uite-așa! (Execută mișcarea și o greșește împleticindu-se. Apoi adaugă repede.) Râzi, hai?! Râzi de supirior!? (Pe ton recitativ.) Insulta supiriorului în timp dă pace!... <hi rend="italic">(Aprins.)</hi> Ce articol e ăsta? Sergent, i-ai învățat?<lb/>POTROACĂ: Da, don sergen-major!<lb/>SERG.-MAJOR: Apâi de ce nu știi dac-ai învățat? Auzi, domle, să nu știe nici insulta supiriorului! Stai că te-nvăț eu!... Luați-l în spinare. (Soldații nu se mișcă) Ce, n-auziți?! Vă faceți n-aude! (la baioneta de la sergent și se repede printre toți lovindu-i. Atunci un soldat ia-n spinare pe Gheorghe.)<lb/>POTROACĂ: Câte ordonați, don sergen-major?<lb/>SERG.-MAJOR: Numai zece.<lb/>POTROACĂ (lovind pe Gheorghe): Una!<lb/>SERG.-MAJOR: Ai să-nveți insulta supiriorului?<lb/>GHEORGHE: Iertați-mă, să trăiți, don sergen-majur, că-nvăț! (Aceeași scenă se repetă până la zece lovituri. Din odaia serg.-major se aude: „Vivat â la votru!”)<lb/>SERG.-MAJOR (către Potroacă): Pentru ce ai mâncat o lovitură?<lb/>POTROACĂ: N-am mâncat nici una.<lb/>SERG.-MAJOR: Ba ai mâncat! Eu nu sunt beat!<lb/>POTROACĂ (dă lui Gheorghe a unsprezecea lovitură): Gata!<lb/>SERG.-MAJOR (către Gheorghe): Acuma știi? Să-nveți minte! Știu eu pentru ce nu-nvățați voi nimica! Pent’ că s-a desființat bătaia din armată! Ia să fie bătaie, să vezi cum ați mai învăța! Auliu, mamă! Când eram eu răcut, pă 8l, știu că era meliție! Acuma-i curată prosteală! Atunci azvârleai tesacu de zbârnâia în scânduri și te punea să-l scoți cu dinții. Acuma nu mai e meliție, nu mai e deciuplină, nu mai e nimic! Săraca bătaie, numa ea v-ar veni de hac... Da de! Acuma nu să mai bate, acuma e meliție nouă, de-aia sunteți așa de procopsiți! (Lui Potroacă.) Ai o țigară?<lb/>POTROACĂ: Parol n-am, don sergen-major.<lb/>SERGENTUL-MAJOR: Care are o țigară? Să zică prezent!<lb/>SOLDAȚII (se reped care mai de care, se opresc scurt și strigă): Poftiți, să trăiți, don sergen-majur!<lb/>SERGENTUL-MAJOR (după ce a luat o țigară de la unul): Duceți-vă la loc! (Soldații fac stânga-mprejur și se duc la loc. Serg.-major dă să intre-n odaia lui. La intrare se oprește puțin.) Pă dobitocu ăsta (arată pe Gheorghe) să-l pui un ceas cu cățeaua-n spinare! (Iese.)</p>
               </div>
               <div type="div3">
                  <head>
                     <anchor xml:id="id_Scena_III"/>Scena III</head>
                  <p rend="bold">Aceiași, fără serg.-major</p>
                  <p>POTROACĂ: Haide, gătește-ți amoniția... Ai auzit ce-a ordonat don serg.-major...<lb/>GHEORGHE (își strânge ranița, și-o pune-n spinare și trece la ușă cu baioneta la pușcă): Văleau, mamă... De-amu nu mi-o rămas decât să dizertez!<lb/>POTROACĂ: Și nu sta rezemat, că acuma intră iar, și ai dat dă dracu!... Acuma să vă fac nițică tiurie din tragerea-n țintă... (Pe ton de lecție pe de rost.) Arma model 1879 se compune din următoarele particule, adică particuler... Este... ăsta... blocul, adicălea globul, cum e pă la lămbi d-alea frumoaselea; al doilea țeava... adică țeava; al treilea patu... adică... patu puștii, și al patrulea albia... cum ar fi o albie... de! Va’s’zică, pă ce cunoști o armă model 1879?<lb/>VASILE: Arma model 1879 are... o țeavă, un pat particuler și o lampă.<lb/>POTROACĂ: Ce lambă, mă? Ce visezi dă lambă? (Vrea să-l lovească.)<lb/>VASILE (ferindu-se): Un glob dă lampă...<lb/>POTROACĂ: Apâi vezi, așa! Globu-i glob și lamba-i lambă... Ce-are a face griva cu iepurele?<lb/>UN SOLDAT (către altul): Da’ unde o fi globu, mă?<lb/>ALT SOLDAT: O fi înăuntru, dracu știe!...<lb/>UN SOLDAT: Și cum nu să sparge, când dă foc?<lb/>ALT SOLDAT: Apâi de, e glob cazon!<lb/>POTROACĂ: Ce vorbiți acolo, răcanilor?<lb/>ÎNTÂIUL SOLDAT: S’ trăiți, don sergent, mă-ntreba cum de nu să sparge globu când dă foc cu arma.<lb/>POTROACĂ: Măăă! O să-mbătrâniți, și tot proști o să rămâneți! Cum să să spargă dacă nu-i ordin? Apâi adineauri vă-nvățai deciuplina? Ce este deciuplina?<lb/>SOLDAȚII (în cor și cadențat): Deciuplina... melitară... este... sufletu... armatii...<lb/>GHEORGHE (din ușă): Drepți! (Soldații își iau poziția.)</p>
               </div>
               <div type="div3">
                  <head>
                     <anchor xml:id="id_Scena_IV"/>Scena IV</head>
                  <p rend="bold">Locot. Zamfirescu, ceilalți</p>
                  <p>POTROACĂ (apropiindu-se de locot. militărește, ține mâna la chipiu până ce-și face raportul): Să trăiți, don locotenent, în timpu sirviciului meu nu s-a-ntâmplat nimic. Toate au mers în cea mai perfectă ordine!<lb/>LOCOT. (salută cu un deget la chipiu, apoi se întoarce către Gheorghe): Da’ ăsta ce-a făcut?<lb/>POTROACĂ: S’ trăiți, don locotenent, n-a știut insulta supiriorului!<lb/>LOCOT.: Când ai de gând să-nveți, mă? Nu vrei să te faci și tu om? Dobitocule! (Se aude din odaia sergentului-major: „A la votru!”) Da’ sergentu-major unde e, mă-nțelegi?<lb/>POTROACĂ: E-n camera domniii-sale cu niște subofițeri de la a patra!<lb/>LOCOT.: Iar s-o fi apucat de zaifeturi, mă-nțelegi... Eu... de, îi tolerez, mă-nțelegi, că sunt mai manerat, da’ o să-și găsească odată beleaua! Prea le face late, și o să se ducă, mă-nțelegi, dracului... Eu... de, sunt manerat! (Intră în camera sergentului-major.)</p>
               </div>
               <div type="div3">
                  <head>
                     <anchor xml:id="id_Scena_V"/>Scena V</head>
                  <p rend="bold">Cei de sus, fără locot.</p>
                  <p>POTROACĂ: Va’s’zică... un glob, o albie, un pat particuler și o țeavă... Ai învățat acuma?<lb/>VASILE: Da, s’ trăiți, don sergent!<lb/>POTROACĂ (recitativ): Pentru a te servi de armă la tragerea-n țintă, o ridici oblig, adică pe... paralel cu pământul... Și ochești prin mijlocul supirior al crestăturii înălțătorului și prin vârfu cătării... Ia zi!<lb/>VASILE: O ridici oblic, adică paralel, și ochești prin mijlocu supiriorului. (Se aude afară gornistul sunând ruperea rândurilor de la teorie. Soldații fac o mișcare să se retragă.)<lb/>POTROACĂ: Ho! Ce v-ați pornit? Vă grăbiți, hai?! Parc-ați scăpa din pușcărie! Unde găsiți mai bine ca aici? Cald-cald, învățătură-nvățătură, nimenea nu te bate, nu-ți zice nici dă-te mai încolo... Ce mai vreți? Învățați, măi, că spre binele vostru este!... Când v-ați duce acasă, să știți și voi o vorbă mai ridicală, s-aveți și o învățătură, nu așa, „am plecat vițel și mă-ntorc bou!” Când te-o vedea fata lui nea Ion, să să sperie de tine, să gândească că ești doftur, nu altceva! Uite eu! Ce credeți? Că m-am născut așa învățat?... Armata siriaca! Ea mi-a deschis capu! Ea m-a făcut om cum mă vedeți. Am avut eu, nu-i vorbă, și deșteptăciunea mea particuleră, da’ în armată m-am deschis mult.</p>
               </div>
               <div type="div3">
                  <head>
                     <anchor xml:id="id_Scena_VI"/>Scena VI</head>
                  <p rend="bold">Cei de sus, locot.</p>
                  <p>LOCOT. (din ușă către serg.-major): Va să zică, nu uiți, mă-nțelegi, și-mi trimiți de dimineață... Mai ales nu uita, mă rog ție, Mihăilescule, afacerea aia... Văd că s-a împlinit luna și te faci Gheorghe, mă-nțelegi...<lb/>SERG.-MAJOR (dintre culise): ...Nu uit, mâine...<lb/>LOCOT.: Ei, bonsar, bon amiuzman...<anchor xml:id="id_cite_ref-22"/>
                     <ref target="https://ro.wikisource.org/wiki/Din_viața_militară/Virtute_militară#cite_note-2">
                        <hi rend="color(#0b0080)">[2]</hi>
                     </ref>SERG.-MAJOR (tot dintre culise): Mersi, don locotenent. Las’, că facem noi!<lb/>LOCOT. (către Potroacă): Acuma poți da drumu oamenilor de la teorie... Care nu știe, mai aplică-le, mă-nțelegi, constituția militară... Că altfel nu merge, mă-nțelegi. Eu sunt manerat, dar... (Iese.)</p>
               </div>
               <div type="div3">
                  <head>
                     <anchor xml:id="id_Scena_VII"/>Scena VII</head>
                  <p rend="bold">Cei de sus, fără locot.</p>
                  <p>POTROACĂ: Acuma la culcare! Da’ mai întâi să vă faceți cizmele ca oglinda, să-mi răsucesc mustața în ele! Nu așa, de-a scăpării, c-apâi... ați auzit ce-a zis don locotenent!... (Afară se aude sunând rugăciunea. Potroacă comandă.) La dreap-ta! (Soldații se-ntorc cu toții la stânga.) Ce faceți? Ați turbat?<lb/>VASILE: S’trăiți, don sergent, răsăritu e la stânga...<lb/>POTROACĂ: Nu vorbi! Am vrut să vă încerc să vedem, știți unde e răsăritu?... Acuma zi rugăciunea. Al cui e rându?<lb/>VASILE (începând): Tatăl...<lb/>SOLDAȚII (în cor): Tatăl...<lb/>VASILE: Nostru...<lb/>SOLDAȚII: Nostru...<lb/>VASILE: Carele...<lb/>SOLDAȚII: Carele...<lb/>VASILE: Ești...<lb/>SOLDAȚII: Ești...<lb/>POTROACĂ (dând un pumn în ceafă unui soldat): Ce râzi la rugăciune, mă jidane? Râzi de rugăciune, hai?! (îl lovește mereu.) Să treci și tu cu cățeaua-n spinare și două zile sala de poliție! Te-nvăț eu să mai râzi la rugăciune! Auzi spurcatu!...<lb/>SOLDATUL: N-am râs, trăiți...<lb/>POTROACĂ: Nu vorbi la rugăciune!... Mâine la ploton de pedeapsă! Am să te gonesc până ți-o ieși limba de-un cot! (Către ceilalți.) Să zică numa unu!<lb/>(Vasile zice Tatăl nostru începând de la „în ceruri”. Toți își fac câte trei cruci.)<lb/>POTROACĂ: La front! (Toți se-ntorc.) Acuma cizmele! Și să n-aud vorbă, că uite sfântu arhanghel! (Arată nuiaua.) Numa periile să miște! (Toți se reped și scot din saci câte o perie de cizme. Vin la marginea paturilor, se descalță și încep a freca.)</p>
               </div>
               <div type="div3">
                  <head>
                     <anchor xml:id="id_Scena_VII_2"/>Scena VII</head>
                  <p rend="bold">Cei de sus, serg.-major.</p>
                  <p>SERG.-MAJOR (e beat bine. Iese urmat de doi sergenți și un sergent-major, tot așa de beți. Către Potroacă): Dac-o-ntreba cineva de mine, să vii să mă chemi... Sunt peste drum... Mergem la Marița-n vizită! (Arătând spre cei cu ranița-n spinare.) Pă măgarii ăștia să mi-i ții toată noaptea cu ranița în spinare. Să-nvețe minte că nu să joacă la oaste! Fiecare să-și facă datoria, nu numa eu și altu ca mine! (Iese cu mantaua pe umeri cântând.)</p>
                  <p rend="center italic">Ah! Ce fericită-i<lb/>Viața de soldat!<lb/>El de toată lumea<lb/>Este respectat!</p>
                  <p>(Soldații, care la intrarea serg.-major s-au oprit „în poziție”, încep a freca cizmele. Potroacă sucește o țigară.)</p>
                  <p rend="center">(Cortina cade.)</p>
                  <list type="ordered">
                     <item>
                        <anchor xml:id="id_cite_note-13"/>
                        <ref target="https://ro.wikisource.org/wiki/Din_viața_militară/Virtute_militară#cite_ref-1">
                           <hi rend="color(#0b0080)">↑</hi>
                        </ref> Corect — Vivat, á la vôtre — în sănătatea voastră (fr)</item> 
                     <item>
                        <anchor xml:id="id_cite_note-22"/>
                        <ref target="https://ro.wikisource.org/wiki/Din_viața_militară/Virtute_militară#cite_ref-2">
                           <hi rend="color(#0b0080)">↑</hi>
                        </ref> Corect — Bonsoir, bon amusement — bună seara, distracție bună (fr)</item>
                  </list>
               </div>
            </div>
            <div type="div2">
               <head>Pregătiri pentru surprindere</head>
               <p>— Haide! Treceți la gătit amoniția! A dat orden don general că duminica viitoare vine în inspecție să ne suprinză. Să nu mă faceți de ocară, că-i vai de mama voastră!<lb/>— Trăiți, don căprar, da face inspecție și la micu ichipament?<lb/>— La tot.<lb/>— Da noi, care n-am primit încă amoniție, să ne-o gătim?<lb/>— Da ce, mă? Voi sunteți vodă?!<lb/>— Ba nu...<lb/>— Apăi dacă nu, ce te mai sclifosești?! Și să vă tundeți ca în palmă! Gând s-o izbi musca, să facă plici!<lb/>— Trăiți, don căprar, nu-ș&#x92; cine mi-a furat pătura...<lb/>— De ce nu știi?<lb/>— Pesemne noaptea...<lb/>— Noaptea, nexe noaptea! Soldatu e dator să păzească amoniția statului, că de-aia-i soldat! Prepune că ești de santinelă în timp de război; cum o să-ți păzești tu postu dacă nici când dormi în timp de pace nu-ți poți ține ichipamentul? Să vii la mine să-ți dau eu o pătură. Am una de prisos... zece lei.<lb/>— Am înțeles, trăiți, don căprar!<lb/>Căprarul aduce pătura.<lb/>— Uite, asta e. Scoate paralele.<lb/>— Asta e taman pătura mea.<lb/>— Cum a ta, răcane?<lb/>— A furată, o cunosc după serie.<lb/>— Aha! Ți-ai pus seria pă pătură, ca să zici că-i a ta! Am să te dau în judecată pentru plastografie de pătură împotriva supiriorului... Te-ai dus dracului, băiete!<lb/>— Trăiți, don căprar, iertați-mă!<lb/>— Să te ierte Ăl-de-sus... Scoate zece lei.<lb/>— Înțeleg, să trăiți!<lb/>— Haide, fiți gata... Duminica viitoare vine să ne suprinză don general... așa a dat orden... Mă!... vedeți să nu vă piară ceva pân-atunci, că-i vai de mama voastră! Târșoru vă mănâncă!</p>
            </div>
            <div type="div2">
               <head>Școala regimentului</head>
               <p>Ofițerul:<lb/>— Să-ncepem la geografie. Stănică Ion!<lb/>— Ordonați!<lb/>— Spune-mi, unde sunt polii?<lb/>— Trăiți, don locotenent, în lada lu don căpitan casier!<lb/>— Nu așa, rătane! (<hi rend="italic">Arătând pe glob</hi>.) Uite unu aici și unu colo. Ai înțeles?<lb/>— Am înțeles, trăiți! (<hi rend="italic">Ducându-se la loc, către alt soldat</hi>.)<lb/>— De calic ce e, vede numa poli!</p>
               <p>Ofițerul:<lb/>— Acuma la geometrie. Să-mi spui ce numim unghi drept.<lb/>— Trăiți, don locotenent, unchi drept se cheamă că-i frate cu tat-tău.<lb/>— Nu așa, mocofane! Uită-te colo în colțu cazărmii; cum se numește aia?<lb/>Soldatul (<hi rend="italic">privind în colț</hi>):<lb/>— Butoiașu cu rachiu cazon!</p>
               <p>La aritmetică.<lb/>— Să-mi spui cât face de 7 ori 15.<lb/>— ?...<lb/>— Câtă leafă ai tu pă zi?<lb/>— 7 parale.<lb/>— Ei? Cât primești pe chenzină?<lb/>— Cât dă ordin don sergen-major!</p>
               <p>Serviciul în garnizoană.<lb/>— Care este datoria soldatului în gardă?<lb/>— Trăiți, don locotenent, să apere postu contra inimicului!<lb/>— Da dacă nu sunt inimici? Atunci ce apără?<lb/>— Atunci... apără de muște pă don căprar când doarme!</p>
            </div>
            <div type="div2">
               <head>Un sergent-major</head>
               <p>— Vasile!</p>
               <p>— Porunciți!...</p>
               <p>— Du-te la bucătar și spune-i c-am zis eu să-ți facă niște mâncare particuleră. Vezi, să puie mai multă ceapă și să nu mi-o facă nesărată ca aseară, că-l dau dracului!</p>
               <p>— Da dacă n-o avea carne?</p>
               <p>— Să aibă!...</p>
               <p>— Înțeleg, trăiți, don sergen-major.</p>
               <p>Și Vasile s-a răsucit „la stânga-mprejur” pe amândouă călcâiele și a ieșit.<lb/>Când rămase singur, sergentul-major Guță se așeză pe pat, își scoase bluza, se mai scărpină de câteva ori și, privindîmprejurul lui, murmură: „Ce viață!” ...</p>
               <p>Tot gândind însă, simțea nevoie ca să fie mai comod, îl supărau cizmele și ar fi voit să scape bucuros de ele.</p>
               <p>— Planton! strigă el.</p>
               <p>Peste un minut ușa se deschise și plantonul intră.<lb/>Când s-a oprit în fața lui Guță, a bătut tare cu picioarele în pământ.<lb/>— Să trăiți, don sergen-major!...</p>
               <p>Dar, drept răspuns, acesta se trânti pe pat și întinse piciorul stâng.<lb/>Plantonul pricepu...</p>
               <p>Se aplecă jos, apucă cu mâna dreaptă de călcâi, cu cea stângă de vârful ciuboatei și trase...</p>
               <p>— Întinde obielile, să se usuce...</p>
               <p>— Înțeleg.</p>
               <p>— Și cizmele ia-le și le fă cu vacs. Când m-oi scula, să-mi fac mustața în ele. Să fie văcsuite cum îi dracu...</p>
               <p>— Da n-am vacs.</p>
               <p>— Să ai!</p>
               <p>Plantonul își făcu salutul și ieși.</p>
               <p>„Nu mai e meliție”, murmură Guță când se văzu singur. „De spui bucătarului să-ți facă mâncare, îți răspunde că n-are carne, de spui soldatului să-ți văcsuiască cizmele, îți răspunde că n-are vacs. Și pentru ce? Pentru că nu mai e cnut”.</p>
               <p>Se auzi o ciocnitură-n ușă.</p>
               <p>— Intră! răspunse Guță somnoros.</p>
               <p>Drept, ca un stâlp de telegraf, intră în cancelarie un soldat. Chipeș, cu câteva fire de mustață, el se opri în fața sergentului-major și vorba țigănească „să trăiți” trebui să s-audă.</p>
               <p>— La ce ai venit, măi băiete?</p>
               <p>— Pentru soldă.</p>
               <p>— Ce soldă, măi? Ești nebun?</p>
               <p>— Solda mea pe chinzina trecută.</p>
               <p>— Da ce, n-ai primit-o?</p>
               <p>— Nu.</p>
               <p>— Unde-ai fost când am împărțit solda la oameni?</p>
               <p>— Am fost... știți că m-ați trimes domnia-voastră la cocoana Lina de i-am dus niște cămăși, obiele...<lb/>— Ei! Ei! Nu mântui odată? Ce te-ai pus să-mi înșiri „micul echipament”? De ce n-ai venit cum te-ai întors, să-ți dau solda?</p>
               <p>— Da&#x92; nu știți că m-a oprit duduia de i-am cărat trei hârdaie de apă, tocmai de la podul cela, știi, cum mergi pe strada ceea — cum focu o cheamă? — faci la dreapta și ieși acolo...</p>
               <p>— Nu știu nimic. Eu te-am trecut în condică că ți-am dat-o.</p>
               <p>— Da&#x92; n-am nici fir de tutun...</p>
               <p>— Nu vroi să știu... să ai!...</p>
               <p>— Înțeleg.</p>
               <p>Soldatul plecă mâhnit.</p>
               <p>La rândul lui, Guță blestemă păcătoșia în care a ajuns armata din ziua de azi.<lb/>„Destulă procopseală”, gândea el; „face soldatu ceva, îl bagă la pușcărie, parcă cine știe ce pedeapsă-i asta! Să odihnește câțiva ani de zile de pomană. Unde e bătaia pă care am apucat-o eu? Da ce dracu? Vasile ăla-și face de cap astăzi. L-am trimis de două ceasuri după mâncare și văd că nu mai vine”.</p>
               <p>Și începu să strige:</p>
               <p>— Vasileeeee!...</p>
               <p>Dar Vasile dormea în cazarmă.</p>
               <p>Când au auzit soldatu glasul stăpânului, care mai de care se grăbea să scoale pe Vasile.</p>
               <p>— Scoală, măi Vasile!</p>
               <p>— Mă Vasile, mă!</p>
               <p>— Scoală mă, că te cheamă don sergent-major!</p>
               <p>— Unde e? Să trăiți! Porunciți! zicea Vasile, care se deșteptase somnoros.</p>
               <p>— Aleargă, că-i în cancelarie, dă fuga, că-i foc!</p>
               <p>Și Vasile-și încheie bluza, trase frumos pantalonii peste cizme, își așeză „limba cravatei”, se șterse cu degetele la ochi și intră.</p>
               <p>— Da&#x92; bine, mă, ce te-ai făcut? Eu credeam că te-ai pierdut. Unde e mâncarea?</p>
               <p>— Mâncarea?</p>
               <p>— Ei! Ei! Mâncarea!</p>
               <p>— Vine acuma. Am pus-o să se mai încălzească.</p>
               <p>— Du-te și adu-o mai curând.</p>
               <p>Peste cinci minute Vasile se întoarse cu un capac plin cu mâncare.<lb/>Îl trânti repede pe masă, căci îl frigea și-și suflă peste degete.<lb/>— Acuma cere un rachiu de la căprar de săptămână și ceva pâine și pe urmă gătește de spălat.<lb/>— Prea bine!<lb/>Și peste vreo cinci minute Vasile se întoarse înapoi cu mâna goală.<lb/>— Să trăiți, don sergen-major! Căpraru de săptămână cică n-are rachiu.<lb/>— Cheamă-l încoace. Aidi iute!...<lb/>— Don fruntaș Ianache! Don fruntaș Ianache! striga Vasile.<lb/>— Ce e, mă?<lb/>— Te cheamă don sergen-major. Aide, fuga!<lb/>— Porunciți! strigă fruntașul Ianache, care făcea pe căprarul de săptămână când se înfățișă înaintea lui Guță.<lb/>— Cum ai îndrăznit, măi pungașule, să-mi spui ca n-ai rachiu?... Știi tu că asta e nesupunere și pot să te dau în judecată? Știi, mă?! strigă el, ridicând glasul mai sus.<lb/>— Ba nu, da' rog bunătatea domniei-voastre să-mi dați voie să vă spun ceva.<lb/>— Spune.<lb/>— Azi credeam ca să vă opresc ca totdeauna un rachiu, două, trei... Când colo, a venit don căpitan, a băut trei porții; a venit don locotenent, tot așa, a mai luatără domnii sergenți câte două porții; domniei-voastre v-am dat până acum trei; de unde să mai iasă.? Că eu, de, îl primesc pă țanc, pă număru oamenilor. Dacă dai soldatului porția mai deșartă, cică lăcramă.<lb/>— Ei și?!...<lb/>— N-am de prisos... să trăiți... eu de, v-aș da, da&#x92; mai am șapte oameni în gardă, are să vie acuma prăpădiți și are să ceară...<lb/>— Nu vroi să știu.<lb/>— Da&#x92; dacă n-am?<lb/>— Să ai!</p>
               <p rend="center">***</p>
               <p>Mânca Guță cu poftă, băuse rachiu cazon și acuma ședea la masă.<lb/>— A!... Poftă bună!<lb/>— Mersim, poftiți și dumneavoastră!<lb/>— N-aveți pentru ce. Noi chiar acuma am statără la masă. Da&#x92; veniserăm așa, de un apropont de chef.<lb/>— Ce veste-poveste?<lb/>— Mergem diseară la „Trei plopi”. E o frumusețe! S-a deșchis un fel de șantant grozav. A venitără niște șansoniste de-alea particulere, unguroaice...<lb/>— Da? Va să zică e ceva îndelecat! Atuncea merg.<lb/>— La sigur?<lb/>— Ne vedem. Numa să scap de raport. Ne-ntâlnim la „Vițelu cazon”.<lb/>— Parol?<lb/>— Parol!</p>
            </div>
            <div type="div2">
               <head>Cavalerul amabil</head>
               <p>În toată garnizoana nu era mici un ofițer așa de politicos, de amabil și de gentil ca locotenentul George Adonescu. Era cu neputință; să se dea un bal, o serată, o sindrofie cât de mar e sau cât de mică, fără ca Adonescu să figureze în fruntea invitaților.<lb/>Și, fără îndoială, nu era o reputație uzurpată: dansa fermecător, în brațele lui domnișoarele se simțeau răpite ca de un vârtej fantastic; vorbea franțuzește cu o eleganță rară; făcea damelor tot felul de mici servicii, atât de prețioase unor minți binecrescute; era omul indispensabil, era, în sfârșit, cavalerul a cărui lipsă se simțea în orice salon, era crema politeții, aranjatorul de cotilioane, fala oricărei case cu pretenții, ființă fără care toate petrecerile lâncezeau.<lb/>Afară de asta, serviciile lui pe lângă sexul plin de grații treceau marginile obișnuitelor politețe ajunse elementare. Adonescu dăduse dovezi că știe să apere cu spada și cu pistolul onoarea unei femei. De câte ori nu-și pusese el viața-n primejdie, pentru a face să se respecte o femeie! Odată s-a bătut în duel cu un țivil rău-crescut, care n-a găsit nimic mai bun de făcut decât să fumeze cu ostentație în fața unei doamne foarte respectabile ca frumusețe și ca poziție socială. După trei gloanțe schimbate fără rezultat la 25 de pași, onoarea se declară satisfăcută; dar nu-i mai puțin adevărat că un moment viața frumosului cavaler atârnase de doza de praf de pușcă pusă în pistol.<lb/>Altădată a pălmuit în mijlocul teatrului pe un țivil care, după ce avea o mână paralizată, apoi își permise să lovească cu cotul pe o doamnă. E de prisos să mai spun că lașul nici n-a îndrăznit să-și constituie martori; sunt unele reputațiuni în fața cărora nu poți decât să te pleci.<lb/>Dar aceea ce a asigurat încântătorului locotenent o situație strălucită în ochii cei mai frumoși a fost duelul lui cu Spireanu, țivilul cela care și-a permis să afirme într-un bal că eticheta strictă e o convenție socială menită să acopere lipsa totală de sentimente, golul de sinceritate. Când tu însuți ești omul prin excelență adorator al etichetei, natural că ai dreptul să iei asupră-ți vorbele astea.</p>
               <p>Și cavalerul ofensat a trimis chiar în seara aceea doi martori implicabili cutezătorului moralist. A fost un noroc pentru acesta că duelul s-a făcut la treizeci de pași, altfel, de mult s-ar mai fi adăugat o cruce în lumea cimitirelor.<lb/>Și acum, spuneți dacă nu aveau dreptate toți ochii albaștri ori verzi să-l caute cu nesaț, toate inimile să-l adore, toate buzele să-i rostească numele.<lb/>Da, aveau dreptate, mai ales că Adonescu mânuia tot așa de bine condeiul, ca și spada. Câte zile onomastice, câte revelioane, câte aniversări de nașteri ori de cununii nu văzuseră înstrunarea lirei acestui erou duios, teribil în mânie, dar dulce în iubire. Poezia lui în gondolă a făcut epocă, și, dacă nimeni n-a vorbit de ea, pricina este că Revista armatei, ziar eminamente serios, nu publica poezii. Vă asigur, însă, că era admirabilă:</p>
               <p rend="center italic">Să zbor cu tine, angel de-amoare,<lb/>Să simt cum apa fuge-n picioare<lb/>Și-apoi... să mor!</p>
               <p>
                  <lb/>Negreșit, s-au găsit și aci invidioși care să afirme că gondola nu e simțită, că acea căreia îi era dedicată poezia nu putea să inspire gusturi de gondolă, deoarece o gondolă se scufundă sub greutatea unei femei de șaizeci de ani, dar cine poate mulțumi pe bârfitori? Pentru orice om în curent cu cele ce se petreceau în cercurile acelea era lucru cunoscut că poezia fusese dedicată copilei acelei sexagenare — o blondă cu ochii de azur — și că erau mai bine de doi ani de când între poet și mama copilei nu mai exista nici o relațiune compromițătoare.</p>
               <p rend="center">* * *</p>
               <p>Primeam din toate părțile felicitări și încurajări:<lb/>— Te-a luat în armată? Am auzit că te-a dat în compania lui Adonescu. Ai să trăiești bine, e un băiat șarmant!<lb/>Iar o domnișoară, plecându-și ochii în pământ, a exclamat cu un dureros oftat:<lb/>— Aș vrea să fiu în locul dumitale!<lb/>Și nimeni nu m-a crezut peste o lună, când le-am spus povestea următoare:<lb/>Locotenentul Adonescu era spaima regimentului. Din pricina modului cum se purta cu soldații, ajunsese să se revolte chiar unii ofițeri și să reclame colonelului.<lb/>Uneori, când venea de la vreun bal și avea capul mai amețit de dulcile extazuri ale salonului, era un adevărat sălbatic. La instrucție își umplea buzunarele cu pietre și arunca după soldați. De regulă, îi bătea cu sabia, până ce trebuia să o dezdoiască cu piciorul. Mergea și scotea din infirmerie pe bolnavii din compania lui, ca să-i pună la instrucțiune. O mulțime dezertau, alții se împușcau, ori se aruncau în fântână. Odată a tăiat mâna unui soldat pentru că nenorocitul făcuse o mișcare greșită la mânuirea armei. Sergenții reangajați spuneau că n-au apucat niciodată un ofițer așa de brutal. Când am spus unuia că acest Adonescu se bucură în lumea țivililor de reputația unui om foarte amabil, o deșcă veche mi-a răspuns:<lb/>— Hei, leat! Pă ofițer nu-l cunoști până nu-l vezi la cazarmă! Să nu zici niciodată că-i om politicos până nu l-ăi vedea cum e cu infiriorii lui! Cu țivilii, în salon, să poartă el bine, că n-are încotro: dacă nu s-o purta așa, o pate! Cum o să se mai uite fetele la el dacă le-o lua cu rău?<lb/>Și-n vorbele astea ale camaradului era cel mai mare adevăr, o axiomă. Dar pas de spune adevăruri fetelor! Ce are a fac e cotilionul cu școala de companie?</p>
               <p rend="center">* * *</p>
               <p>De aceea am înghețat deunăzi când am primit biletul acesta:<lb/>„<hi rend="italic">Doamna și domnul P. A. Călescu au onoare a vă anunța căsătoria fiicei lor Matilda cu d. locotenent G. Adonescu”...</hi>
                  <lb/>Ar trebui ca înainte de a se mărita cu un ofițer, fetele să vină incognito măcar o dată la cazarma viitorului lor soț și protector. Multe lacrămi târzii ar fi cruțate!</p>
            </div>
            <div type="div2">
               <head>Nebunul</head>
               <p>Dacă nu interveneam eu, sigur că-l strângea de gât pe bolnav. Era pe la vremea mesei de seară. Bolnavul era un soldat palid, prăpădit, cu un aer de cadavru. Probabil din cauza bolii nu-i mai plăcea nimic. În fiecare zi găsea cusur la câte ceva: ori că laptele-i afumat, ori că prea ne dă în fiecare zi carne cu cartofi, ori că i s-a suprimat suplimentul de ciulama pe care i l-a acordat doctorul, în sfârșit, nu era zi în care să n-aibă de mormăit. Deasupra patului lui, care era alături de al meu, stătea scris: „Bronșită suspectă”, și faptul e că-n adevăr tușea foarte... suspect.<lb/>În seara aceea iar se plângea că mâncarea e proastă.<lb/>— L-as’, c-o să mănânci mai bine pe lumea ailantă! îi strigă sergentul sanitar, care îl auzise de după paravan.<lb/>Vorbele astea îi făcură rău. Începu să tușească și mai tare, apoi răspunse că până la „lumea ailantă” ar fi bine să i se dea mâncare mai cumsecade pe lumea asta.<lb/>Dintr-una-n alta, m-am pomenit că sergentul iese de după paravan, se repede la bolnav și începe să-l ia la bătaie.<lb/>Dacă nu interveneam eu, sigur că-l strângea de gât.<lb/>Scandalul s-a întors însă împotriva mea. Sergentul m-a raportat că mă amestec unde nu-mi fierbe oala, și iacătă că intră domnul subchirurg. Era un tânăr de vreo treizeci de ani, îmbrăcat în haine de medic sublocotenent, pentru că făcea pe medicul, dar nu luase doctoratul, ca unul ce nu era încă bacalaureat. Vestit ca om rău, domnul subchirurg era spaima bolnavilor.<lb/>Mă luă la cercetare, îi răspunsei că sergentul se purtase barbar; dar nu voia să ia în seamă „mofturile astea”. Ca încheiere, mă pedepsi să fiu mutat în „sala de arest” a spitalului.<lb/>Sala de arest era o cameră lungă, cu două rânduri de paturi și plină de bolnavi. Cum toate locurile erau ocupate și cum însă ordinul nu putea să rămână neexecutat, mi-au așternut un mindir pe jos, pe asfalt și:<lb/>— Aici ai să stai!<lb/>Sufeream de „cloroanemie foarte pronunțată”.<lb/>De-abia ieși sergentul care mă adusese, și văd că bolnavii se dau jos și vin la mine.<lb/>— De ce te-a adus aici? Dezertor?<lb/>Le-am explicat lucrul și fiecare și-a reluat locul.<lb/>Acuma erau ceasurile zece. Santinela de la ușă se sprijinea cum putea mai bine, ca să nu doarmă, iar bolnavii își vedeau de trebile lor. Într-un colț, pe un pat, erau vreo patru care jucau tabinet; dintre ei, doi erau dezertori, unul nesupus, iar celălalt își trăsese un glonț în mână ca să scape de oștire. Ceilalți, unii condamnați, iar alții numai dați judecății, se îndeletniceau să facă mătănii din miez de pâine vopsit.<lb/>În sala de arest sunt bolnavi de orice boală. Aceea ce-i adună în sala ceea nu-i felul bolii, ci faptul că sunt arestați. Sunt acolo tuberculoși, sifilitici, răniți, bolnavi de ochi, de pneumonie și, în sfârșit, nebuni.<lb/>Mă gândeam la progresele medicinei în veacul nostru, când iată că văd venind spre mine un bolnav de lângă ușă. Era un om nalt, galben la față, cu ochii rătăciți și cu un aer de zăpăcit. Se oprește-n mijlocul odăii, fixează tavanul și începe să facă la cruci. Lumina care-i cădea pe față, de sus, îi dădea înfățișarea unui extatic. Bolborosea mereu:<lb/>— Sfântule, cântă! Cântă, sfântule!<lb/>Cu toată spaima, îl întreb ce are. Îmi răspunde, făcând înainte, la cruci:<lb/>— Eu am un sfânt în cap! Cântă mereu. Zău așa, un sfânt cântă...<lb/>Îmi spunea toate astea cu o stăruință parcă ar fi vrut să mă convingă. Dar un alt bolnav mă-ntrebă:<lb/>— Nu l-ai văzut până astăzi?<lb/>— Nu.<lb/>— Apoi e o halima întreagă! Și, adresându-se maniacului, îl întrebă râzând: Ce-i, deșcă Matei? Tot cântă sfântu?<lb/>— Cântă sfântu, cântă... răspunse nebunul.<lb/>— Da nu te temi? Uite, vine don medic cu mașina...<lb/>— Uuu! urlă religiosul și începu să se scuture. Apoi începu din nou: Cântă, sfântule, cântă!<lb/>Își rotea ochii în cap sinistru, ducea mâna la piept și rămânea așa, rugător, iluminat, extatic, nemișcat, parc-auzea o muzică depărtată.<lb/>— Așa-i el! îmi spuse bolnavul de alături. De când a dat boala asta peste dânsu, nu mai e om.<lb/>— Da’ dumneata-l cunoști? Ce are?<lb/>— Cum să nu-l cunosc?! Doar tot o pricină am cu el! Am fost într-o companie amândoi. Poate ai auzit de căpitanu Duilă...<lb/>— Să nu-i moară mulți înainte!<lb/>— Să-l văz mai rău decât pe Matei!<lb/>— Omorî-l-ar șerpii!<lb/>Așa întrerupseră bolnavii de prin diferite părți când auziră de capitanul Duilă.<lb/>— Cum îți spun, urmă bolnavul, eram într-o companie cu Matei, la Duilă. Bătea de stingea, frigea oamenii cu untdelemn, îi ținea la butuci, îi gonea pân soare, în sfârșit, ce să-ți mai povestesc? D-aia am dezertat și eu. Când m-a prins, m-a ținut în puterea iernii treizeci de zile la beci, și acuma uite-mă-s! Pă Matei, nu-șt’ ce făcuse bietu om, l-a bătut până... să ierți... n-a mai fost omu stăpân pă el... D-atunci aude el sfântu-n cap! Țiu minte ca azi: pă când îl bătea, căpitanul îl înjura mereu de sfânt... Poate că d-aia i-a rămas vorba asta-n gând...<lb/>Eram îngrozit. Stam într-un cot pe mindir și mă durea gâtul tot privind spre tavan. Nebunul vorbea mereu cu sfântul din cap, pe când cei de la tabinet strigau mereu:<lb/>— Bravo! Mai pune una la mine! Alt tabinet cu dama de treflă!</p>
               <p rend="center">* * *</p>
               <p>Toată noaptea n-am dormit. Am ascultat pe unii tușind, pe alții sforăind, pe unii gemând, pe alții visând, și am văzut pe nebun sculându-se în puterea nopții ca să se-nchine la lampă. Venea tocma-n fața mea, și uneori mă privea așa, că închideam ochii și nu-mi mai simțeam inima bătând. Se ruga mereu la lumina gazului, care de-abia licărea, aruncând raze palide pe fețe palide...<lb/>De dimineață a venit sergentul-major. Reangajat pe al patrulea termen, scurt și gras parcă n-ar fi trăit în spital, cu un fel de favorite până la fălci, roșu la față, pleșuv, sergentul-major era cel mai vechi om din spital. El era la compania sanitară și administra cancelaria.<lb/>Se însurase cu spălătoreasa spitalului și de aceea cearșafurile se puneau totdeauna ude pe paturi.<lb/>— Nu v-ați mai săturat de somn? Sculați, că acușica vine vizita.<lb/>Pe mine mă cunoștea mai dinainte. Veni la „patul” meu și începu să-mi vorbească. Mania lui era de a-ți turna întruna la termeni medicali. Cetise Mica chirurgie și pretindea că știe mai mult decât toți doctorii.<lb/>— Eu am practică multă, domle! Medicina fără practică nu merge.<lb/>Și foarte adesea își permitea luxul de a inspecta rănile, de a dezlega bandaje, de a da sfaturi și mai ales — plăcerea lui cea mare — de a face injecții.<lb/>— Să-i torn eu o injecție, știi, melitărește! Ce să faci cu sublematu, domle?! Trage-i un ijictor cu netrat de argint, să-i scapere ochii! În trei zile ți-l fac bine!<lb/>Îl întrebai despre Matei.<lb/>— Ăla de colo? îmi răspunse don sergent-major. Se face! Am văzut eu mulți d-ăștia! Ca să scape de meliție, cică suntără nebuni! Dacă nu-l dă pă mâna mea! În trei zile — gata! Dac-o mai zice el că are sfânt în cap, să-mi razi mie o musteață!<lb/>Pe la ceasurile zece se produse o mișcare neobișnuită. Sanitari care intrau și ieșeau, lighene aduse cu apă, vată și bandaje puse pe masă, pași repezi prin coridor — toate spuneau că vine vizita.<lb/>Ușile se deschiseră de perete, și apăru un convoi întreg. În frunte mergea un om înalt, cu fața cruntă, cu o barbă lungă și neagră, cu mânicile sumese și cu un șorț alb dinainte. Era doctorul cel mare, maiorul. În urma lui, cu atitudini respectuoase, veneau tot soiul de ofițerași. Fiecare avea în mână o sticlă, o cutie, un pulverizator ori măcar un morman de vată.<lb/>Cortegiul se opri la primul pat.<lb/>— Ăsta ce are? întrebă maiorul.<lb/>— E ăl cu bronchita.<lb/>— Aha, ăla de ieri! Pulvis Doweri, ipecacuana, porția-ntâi, lapte...<lb/>La patul al doilea:<lb/>— Dar ăsta?<lb/>— Adenită inguinală.<lb/>— Aha, știu! L-am deschis?<lb/>— Da, ieri.<lb/>— Rămâne pansamentul. Porția a doua, vin.<lb/>La al treilea:<lb/>— Ăsta? — Ulcer veneric.<lb/>— Aha! Cauterizare la contravizită. Porția-ntâi, nici un supliment.<lb/>La al patrulea pat se opri mai mult. Aduseră ligheanul, doctorul își sumese mânicile mai tare și începu să dezlege pe bolnav la un picior.<lb/>— Mă băiete, mi se pare că te scarpini la picior ca să-ți meargă mai rău... Îți place spitalu! O să-ți dau drumul așa. Haide, culcă-te.<lb/>Doi soldați apucară pe bolnav de mâini, alți doi de picioare, apoi se auzi țâșnind pulverizatorul.<lb/>— Mă doare! Valeu! țipa nenorocitul.<lb/>— Haide, haide, că nu te mănânc!<lb/>Și se auzi încet, ca o scârțâitură ușoară, cuțitul tăind. Țipetele creșteau, bolnavul se zbătea în mâinile sanitarilor, apoi scoase numai niște gemete înăbușite.<lb/>— Porția a treia, lapte, chiftele! porunci maiorul plecând la alt pat.<lb/>Veni rândul nebunului. Îl priveam cu curiozitate și cu frică. Se făcuse mai galben ca-n noaptea când se închuia. Îi tremura fiecare fibră, toți mușchii feței se contractau, dinții îi clănțăneau, iar cu mâna își făcea pe sub plapomă mii de cruci, fricos, pândind în toate părțile.<lb/>— Hei, deșcă Matei, îl întrebă doctorul, cum merge azi? Te-ai hotarât să te astâmperi cu nebuniile, ori tot cântă sfântu?<lb/>Nebunul avu o mișcare de groază, se strânse mic de tot și tot într-o clipă șopti:<lb/>— Cântă sfântu!<lb/>— Așa? Să vie mașina!<lb/>Îl luară de mâini și de picioare, îl lungiră pe masă și-i aplicară mașina electrică. Se auzea un zgomot îngrozitor, ca o roată de piatră învârtindu-se între curele. Nebunul urla de ridica spitalul în sus. Doctorul râdea de se prăpădea.<lb/>— Mai auzi sfântu?<lb/>Deoparte, sergentului-major îi creștea inima, iar bolnavii ceilalți parcă erau morți.<lb/>Cum l-au dat jos de pe masă, Matei și-a făcut cruce:<lb/>— Sfântu! Sfântu!</p>
               <p rend="center">* * *</p>
               <p>Mi-au dat și mie drumul, m-am întors în „Divizia medicală” unde n-am mai găsit pe cel cu bronșita suspectă.<lb/>M-am uitat lung la pat.<lb/>— S-a dus... ast-noapte... acum o fi la otopsie... Îmi spuse un alt bolnav.<lb/>— Las’, c-are să mănânce acolo mierte-fierte! striga, de după paravan sergentul sanitar.<lb/>A treia zi m-am liberat din spital. Mă pregăteam să ies pe poartă, când aud în curte larmă mare. Mă duc să văd. Vreo douăzeci de sanitari făcuseră un cerc și priveau. De sus, glasul sergentului-major:<lb/>— Să-l ridice de-acolo! Ce stați de căscați gura?<lb/>— Ce s-a întâmplat? întreb pe un sergent.<lb/>— Ia, nimica toată! Nebunul ăla de la sala de arest și-a dat drumu de pe fereastră.<lb/>— Și?<lb/>— Și... s-a făcut ciulama până jos.<lb/>Nu știu de ce mi se păru că aud la ureche: „Cântă sfântu, cântă!”<lb/>Am fugit.</p>
            </div>
            <div type="div2">
               <head>Copil de trupă</head>
               <p>— Nu se poate, cocoană; e prea slab, n-avem ce face cu el.<lb/>— Văd și eu, domnule colonel! E drept că-i slab, dar o să se mai îngrașe dac-o fi ținut bine. Ce să mă fac eu cu el! Gândiți-vă și dv. la poziția mea.<lb/>Și cocoana începu să plângă. Dac-a văzut așa colonelul, s-a îndurat și l-a primit, așa slab cum era.<lb/>Acuma, ghiciți: ce era? Cocoș, curcan sau iepure?<lb/>Nu, bietul n-avusese noroc să fie nici una din toate astea. Soarta nemilostivă îl făcuse ceva mai rău, tot ce poate fi mai rău: era băiat.<lb/>De un ceas de când stătea în cancelaria regimentului, dezbrăcat în pielea goală, tremurând, expus tuturor privirilor. Doctorul îl examinase, îl ciocănise, îl ascultase și, cu toate stăruințele cocoanei, nu putuse să spună decât că e slab.<lb/>Adevărat, slab mai era! Așa cum ședea, drept, cu mâinile lipite de pulpe, cu pieptul scos înainte, cu ochii închiși mai tot timpul, nu-ți trebuia mult ca să-l confunzi cu scheletul pe care-l avea medicul în colțul infirmeriei. Puteai să-i numeri coastele de la o sută de pași, avea oasele pieptului ieșite diform înainte, beregata-i se zugrăvea oribilă, mâinile-i parcă erau de copil de opt ani, măcar că avea paisprezece. Și, pe lângă toate astea, cam tușea – ceea ce îngrija și mai mult pe doctor și pe colonel, care amândoi cunoșteau deopotrivă medicina. <lb/>Cu toate astea, ce vroiați să facă? Biata „cocoană”, adică mă-sa, știa și ea că-i slab și nu s-ar fi despărțit ușor de dânsul, căci îl iubea și-i era și milă de dânsul. Însă trebuia. Din patru băieți câți avusese, atâta-i mai rămăsese; ceilalți trei muriseră la vârsta de șaisprezece ani – parcă era un făcut. Bărbat-său, fost funcționar, murise și el tânar, într-o bună dimineață, chiar în cancelaria unde slujea: o bătaie de inimă, un sughiț, și căzuse jos fără să zică o vorbă... fără să lase vreo pensie.<lb/>De-atunci, biata femeie, fără neamuri darnice și fără nici o nădejde, a muncit cum a putut – ea, care nu fusese învățată să muncească – și n-a izbutit să-și poată crește copiii. Îi rămăsese o singură speranță: armata. Acolo vroia să dea pe Aurel, copil de trupă. De la paisprezece pân la optsprezece ani, băiatul trebuia să slujească statului fără leafă, numai pe mâncare și îmbrăcăminte. Când împlinea optsprezece, nu mai era copil de trupă, ci voluntar. Atunci îi venea leafă: șapte parale pe zi. Pe urmă căprar, pe urmă sergent – în trei ani avea perspectivă să capete 30 de bani pe zi leafă de la stat. Tot mai bine decât nimica.<lb/>Un căpitan, care se-nrudea de aproape cu răposatul, făgăduise cocoanei că o să ia pe băiat în companie la el și o să-l lase să urmeze la gimnaziu; așa, la optsprezece ani ar fi putut să facă cele patru clase și apoi, peste alți doi ani, să dea examen la Bistrița – în opt ani ofițer!<lb/>Ce vis frumos! Pân-atunci ea se ducea să slujească la un neam, care o primea jumătate ca rudă, jumătate ca-ngrijitoare.<lb/>De aceea, vezi, când a auzit că-n sfârșit colonelul se-ndu-plecă să-l primească, biata femeie credea că-nnebunește de bucurie. I se părea că îl și vede ofițer. Și-n gândul ei blagoslovea armata. La Mizil, locul lor, băiatul n-avea gimnaziu; la Buzău nu-l putea trimite, pentru că n-avea cu ce îl ține, și iată că armata îi zugrăvea așa de frumos tabloul viitorului.<lb/>Mulțumi colonelului, își sărută plângând copilul, îi strecură în mână o piesă de cinci franci și ieși, nebună de dor, de bucurie, de toate emoțiile pe care le-ncerca sufletul ei.<lb/>— Aghiotant, zise colonelul, ia pe băiat și du-l la compania „Afară din rânduri”. Să-l însumeze la ordinar, fără leafă. Vezi și dă-i hainele alea care au fost ale ăluilalt... Cum îi zicea?... Petrică Ioachimescu parcă.<lb/>— Ăla care-a murit?<lb/>— Ăla.<lb/>— Am înțeles, don colonel... Vino-ncoa, băiete.<lb/>Și plecară cele două generații: unul care făcea miliție de cincisprezece ani, altul care de-abia începea.<lb/>— N-are mult nici ăsta! zise doctorul.<lb/>— Parcă eu nu văd? răspunse colonelul. L-am luat ca să-l îngroape statu! Femeie sărmană, mi-a fost milă. Am cunoscut pe bărbat-său...<lb/>Peste un ceas, băiatul era-mbrăcat, însumat și dat cu serviciul la compania a treia. Slăbuț cum era, galben, sfios între atâția oameni mari care înjurau, izbeau și umblau „militărește”, el s-a așezat într-un colț... și a-nceput să gândească.<lb/>Era vară, trupa toată dormea în corturi, și el avea un locșor într-un cort cu un căprar și cu doi soldați.<lb/>Acolo, trântit jos, a privit el multă vreme în depărtare, pe cerul albastru; tot felul de gânduri îi treceau prin minte, acum, când se vedea străin între străini; în mintea lui de copil, sărăcia care-l zvârlise pe paiele din cort, într-o cazarmă cu care încheiase contract de robie pe toată viața, se arăta ca o prigonire din partea unei mâini nevăzute. Și prietenii cu care se jucase nu aveau să mai vină, și casa lor, săracă dar sigură, nu se mai deschidea pentru el, și mama îl lăsase aici, ca pe un pisoi lepădat într-un maidan. <lb/>Când a auzit trâmbița sunând prelung și trist „stingerea lumânărilor”, o greutate i-a apăsat pieptul, un nod i-a strâns gâtul și a adormit plângând... în paie!</p>
               <p rend="center">* * *</p>
               <p>— Scoal’, băiete! Scoal’, că nu ești acasă!<lb/>Cu vorbele astea s-a trezit dimineață, mai obosit de cum se culcase. Dormise rău. Toată noaptea visase visuri rele. I se păruse că mama l-a luat de o mână și a zburat cu el departe, peste dealuri și peste văi, în lumi locuite numai de oameni răi; i se păruse că l-a urcat sus, deasupra unei prăpastii, și că, de acolo, i-a dat drumu. Venea val-vârtej, rugându-se și plângând, și nimeni nu venea să-l scape, și nimeni n-avea milă de el, și a căzut în fund... și a murit...<lb/>Și mort se ruga de Maica Domnului să nu-l dea în iad, că el nu-i vinovat de sărăcia și de nenorocul lui pe lume.<lb/>Pesemne visul a fost de vină, că dimineața căprarul i-a spus:<lb/>— Ia ascultă-mă, băiețică, să știi că n-o să te mai culc cu mine, că toată noaptea dai din picioare și te frămânți, parcă ai avea viermi!... Lasă gândurile. De-acuma, ce i-o fi tatii i-o fi și mamii!<lb/>În ziua aceea l-au scos puțin la slujbă. Căprarul l-a învățat „întoarcerea capului la dreapta și la stânga”, apoi repede a venit vremea de masă. Când a plecat compania pe două rânduri, el era cel din urmă. A venit și dânsul cu gamela să-și ia porția de borș.<lb/>— Bucătar, spunea căprarul, dă-i și puiului ăstuia de melitar o lingură, să guste și el din ciorba cazonă.<lb/>Bucătarul era un român de vreo patruzeci de ani. Fusese „nesupus”, îl prinseseră târziu, stătuse la Târgșor și acuma își făcea oastea la bucătărie.<lb/>— Puiule, puiule! Cin’ te-aduse aici să-ți poarte păcatele! ți-a fost dragă meliția, ori n-ai avut ce mânca acasă?... Ai tată?<lb/>— N-am...<lb/>— Hei! Uit-te, așa am eu un fecior! Cin’ te puse, tăiculiță, să te faci catană? Nu intrai mai bine la o meserie? Da ești slăbuț, nu-i vorbă. Rău, rău ai făcut!<lb/>Copilul nu răspunse nimică. Își luă porția și plecă. Dar pentru ce nu putea să mănânce? Pentru ce se simțea căzând din picioare și pentru ce plângea? Cum avu un ceas răgaz, luă o hârtie și făcu o scrisoare:</p>
               <p>„<hi rend="italic">Mamă dragă,<lb/>Mi-e dor de matale, mi-e dor de casă, mi-e dor de libertate. Nu mai pot să stau aici. De ce m-ai lăsat, mamă dragă, și nu m-ai dat mai bine la o meserie?<lb/>
                  </hi>
                  <hi rend="italic">Vino și mă ia, că nu mai pot!<lb/>Al matale supus fiu, care te dorește și iubește,<lb/>Aurel Predescu”</hi>
               </p>
               <p>— Ce scrii acolo, băiețică? îl întrebă căprarul.<lb/>— O scrisoare.<lb/>— Cui? Ăi fi având ibovnică...<lb/>— Mamii, răspunse copilul roșindu-se.<lb/>— Să fii tu așa și pă dincolo? la să văd.<lb/>Și căprarul, fără să mai aștepte, luă scrisoarea. O ceti, apoi o rupse și zise duios:<lb/>— Să nu mai scrii așa, drăguțule. De ce să faci mamii sânge rău? Parcă ea te mai poate scoate de aici? Ehe! Cine intră copil de trupă e rob pă viață, ori cel puțin pân’ la 21 de ani. Mama nu te-o fi dat ea de voie la oaste; și ea plânge tot ca tine, da ce vrei să-ți facă? Mai bine fă-i un coraj, scrie-i că ești vesel, că petreci bine și că te rogi la Dumnezeu să fii sănătos...<lb/>Și căprarul ieși din cort. De doi ani de când era militar nu mai plânsese și nu se mai emoționase.<lb/>Copilul luă altă hârtie, își șterse și el o lacrimă, apoi începu:</p>
               <p>„<hi rend="italic">Mama dragă,<lb/>Află că sunt bine. Îmi place armata și mă rog la Dumnezeu să fiu sănătos<lb/>Asemenea, aș dori să aflu și de matale, că ești bine și veselă. Scrie-mi când pleci la nenea Vasile.<lb/>Al matale supus fiu, Aurel”</hi>
               </p>
               <p>Închise scrisoarea, o puse la cutie și se-ntoarse în tabără.<lb/>La câțiva pași de el, căprarul de adineauri muștruluia pe un soldat:<lb/>— Așa te-am învățat eu, boule?! Ei, bată-te ‘Mnezeu să te bată! Te ia mama dracului când ți-oi da un pumn! Marș de-aicea, că apâi vezi... cum sunt eu astăzi, atâta-mi trebuie: să mă scoată cineva din țâțâne! Doar nu sunt melitar de ieri, de alaltăieri, numai copil de trupă am fost cinci ani!<lb/>Întoarse capul și zări pe Aurel. Căprarul se făcu stacojiu. Aurel plecă; dar în loc să se ducă în cort, se duse drept la cantină.</p>
               <p rend="center">* * *</p>
               <p>Era duminică. Toată cantina era plină de soldați, de căprari și de sergenți.<lb/>— Dar tu, mă? Ce cauți aici? Poate vrei un rachiu!<lb/>Toți râseră de copil, care plecă ochii-n pământ și rămase înlemnit.<lb/>— Pun rămășag, zise un sergent, bețiv număru unu, că te-mbeți dintr-un degetar de rachiu, măi potcă!<lb/>— Ba beau și o litră! răspunse copilul, scoțând pieptu-nainte cu un fel de trufie, cum văzuse la sergentul-major de la compania a opta.<lb/>— Mă! strigară toți. Auzi mucea! S-a-ntors lumea pă dos. Are să-nvețe copilu pe tat-su să facă copii!<lb/>— O litră de rom! strigă copilul, aruncând pe tejghea piesa de cinci franci.<lb/>Toți făcură tăcere. Cantinierul aduse litra. Aurel o puse la gură și dintr-o înghițitură o dete pe gât.<lb/>— Încă una! țipă el.<lb/>Și ochii-i scânteiau, fixându-i spre sergenți, care încremeniseră.<lb/>— Nu-i mai da, mă, că-i nebun! strigă un sergent.<lb/>— Lasă-l să bea! strigă altul. Să se facă melitar în regulă!<lb/>A doua litră fu înghițită cu aceeași repeziciune.<lb/>Se uitaseră toți privindu-l.<lb/>— O să te vedem noi acuma cum ai să urci scările până sus.<lb/>— Eu? Foarte bine! Uit-te așa!<lb/>Și Aurel luă un aer milităresc, salută pe sergenți, schimonosi un fel de „stânga-mprejur” și ieși țipând:<lb/>— Un, doi! Un, doi!<lb/>Urcă scările cu o energie nebună, ajunse la corturi, trecu de ele și merse drept înainte, până la marginea malului care dădea în prăpastie.</p>
               <p rend="center">* * *</p>
               <p>A doua zi vierii l-au adus la cazarmă pachet. Era un fel de carne în care nu se mai cunoșteau nici ochii. Și l-au îngropat tot seara, când gorniștii sunau rugăciunea.</p>
            </div>
            <div type="div2">
               <head>Fatmè</head>
               <p>Pe Gheorghe Năftică îl văzuse Dumnezeu și-i pusese mâna-n cap de când venise în compania de la Kadichioi; dar mai ales de când îl dăduse la pichetul numărul 18, era omul cel mal fericit. Soldat vechi, aproape să se libereze, îi părea rău că nu ajunsese și el un „grad” cât de mic, căci doar avea patru clase primare, cu atestat cu tot. Se-ntâmplase însă că – nici el nu prea știa de ce – sergentul-major îl luase în nume de rău și... pas de mai avansează!<lb/>Cu toate astea, viața din Dobrogea îl despăgubea de neajunsurile vieții cazone. Aici slujba era puțină, disciplina și mai puțină, iar corvada mai deloc. Cu deosebire în pichete. Avea ca șef un căprar cu care de țivil fusese prieten. Și chiar oricum să fi fost, tot e bun traiul în pichet.<lb/>De cum se crăpa de ziuă, își lua pușca pe umăr și:<lb/>— Don căprar, eu mă duc în patrulare.<lb/>— Să fii sănătos! Du-te opt.<lb/>Și pleca. Dar cum ajungea mai depărtișor, lângă un tufiș, pe care-l picnise el bine, vâra pușca printre crengi, o ascundea frumușel, cu cureaua-n sus, ca să n-o zărească vreun drumeț, apoi lua în mână o nuielușă, și tunde-o, băiete, razna prin pădure. Mai trăgea din țigară, mai fluiera de-i răspundeau toți codrii, iar peste un ceas te pomeneai cu Naftică tocma-n sat la Esechioi.<lb/>Așa-și făcea el viața. Seara, haide iar la tufiș, lasă nuielușa, pune pușca pe umăr și iacă-l la pichet.<lb/>— Nimic nou pe linie, don căprar.<lb/>— Nimic să fie!<lb/>Dar... de ce-și făcea el vacul tot la Esechioi? Parcă nu era mai frumos în pădure, la răcoare? Ori alte sate mai frumoase nu găsise? Era bine, ce-i drept, și-n pădure, dar vezi că Fatmè a lui Iusuf cirezarul stătea în Esechioi. Lucru de necrezut, însă Năftică se amorezase turtă după Fatmè, și mai-mai îți venea să crezi că și Fatmè uitase că „așcherul” era „ghiaur”. La urma urmei, dacă nu l-ar fi iubit și ea, atunci ce zor avea să-i iasă mereu înainte? Pentru ce își lua <hi rend="italic">firigeaua</hi>
                  <anchor xml:id="id_cite_ref-14"/>
                  <ref target="https://ro.wikisource.org/wiki/Din_viața_militară/Fatmè#cite_note-1">
                     <hi rend="color(#0b0080)">[1]</hi>
                  </ref> de pe cap și se lăsa descoperită în fața lui? De ce-și făcea de lucru la cișmea întotdeauna când Năftică era pe-acolo?<lb/>Turc să fii, și ai mânca, bre, carne de porc! Turcoaică să fi fost, și ai fi iubit pe Năftică! El era cel mai frumos soldat din regiment. Cu mustața sucită în vecii vecilor ca de paradă, cu ochiul drăcos, cu mersul falnic, cu vorbe de glumă când îl căutai, care turc din sat putea să-i facă vreo concurență? într-un an de zile învățase turcește, de-ai fi zis că-i hogea. Atâta cusur avea și el, că nu era „botezat” întru Muhamed; dar cusurul era mic de tot, și pentru el și pentru Fatmè, de vreme ce amândoi primiseră, pesemne, botezul dragostei, care te vindecă de toate păcatele...<lb/>Iusuf, așa bătrân cum era, nu mai credea nici el în multe. După amiază, când ieșea hogea să cânte pe scara geamiei „Alah ecmec , Alah ecmec”<anchor xml:id="id_cite_ref-23"/>
                  <ref target="https://ro.wikisource.org/wiki/Din_viața_militară/Fatmè#cite_note-2">
                     <hi rend="color(#0b0080)">[2]</hi>
                  </ref>, Iusuf trecea nepăsător și sceptic, nu ca alți turci, care se simțeau înfiorați de evlavie. Și era firesc să nu mai creadă atâta.<lb/>Comerțul lui de vite îl făcuse să umble lume multă; era purtat pe la Silistra, unde văzuse și un fel de caffe-chantant, era purtat pe la Ostrov, unde mâncase prin birturi creștinești, ba fusese de vreo două ori și pe la Brăila. Cât pentru originea lui, nici ea nu prea era curat turcească: tătar, cerchez, de toate la un loc.<lb/>Și iată pentru ce chiar el încuraja dragostea fetei cu un creștin, mai cu seamă că fata n-avea mamă, iar Iusuf ținea să fie liber, să scape de „piatra din casă”. Iată pentru ce Fatmè mânca la masă cu tat-său și cu Năftică, ba încă descoperită la față, ca să i se vadă ochii frumoși, nasul cam turtit, fața albă ca de ceară, părul negru și gâtul rotund, înconjurat de o salbă de galbeni.<lb/>Era frumoasă. Și când își vâra unghiile vopsite cu roșu în strachina comună din care tustrei mâncau pilaf, Năftică găsea întotdeauna prilej să se-ncurce cu mâna între boabele de orez și degetele iubitei. Ai fi zis că amorul își vâra și el aripile în strachină.</p>
               <p rend="center">* * *</p>
               <p>Năftică o iubea mult. Era o perversitate de simțuri care îl făcea s-o dorească fiindcă era turcoaică și fiindcă auzise despre turcoaice tot soiul de povești? Ori era o iubire normală, venită nu se știe cum și unde, cum sunt toate iubirile, fără patrie și fără bilet de legitimație?<lb/>Dacă stătea și se gândea bine, deșca Gheorghe descoperea că iubește pe Fatmè în toate felurile. Că ea nu era creștină, asta puțin îi păsa la urma urmei. Trăit de mic copil la oraș și încă într-un mediu foarte sceptic, el nu avea scrupuluri religioase, nu din convingere, dar dintr-un fel de lipsă de obicei. Nu era ateu, dar nu era nici bigot. Credea uneori, iar altădată habar nu avea că există religie. De Dumnezeu își aducea aminte numai când îl înjura, și atunci îl punea la plural, probabil ca să aibă satisfacția că execută pe mai mulți o dată.<lb/>Înainte să fie soldat, fusese sergent; sergent... de oraș, ce e drept, dar, în sfârșit, știa ce e „șarpele de aur”. Sergenții de oraș sunt singurii care, în mijlocul realismului ce ne copleșește din zi în zi, au mai păstrat tradiția legendară a dragostelor medievale; parc-ar fi niște marchizi în decadență: cum vine seara, ei apar în umbra tăinuită a gardurilor, și acolo, acești lilieci cu tesac, fluieră serenadele și nocturnele lui Schubert și [ale] lui Chopin, naționalizate în „ieși fetiță, din portiță”. La fluieratul lor, care nu-i „de-a turuitele”, ca la foc, nici de-a „bine-pace”, ca de obicei, apar bucătăresele care au schimbat pe comunul odor di femina într-o simfonie de mirosuri care-ți spun cum mănâncă „boierii”. Și atunci începe, ascunsă de lumina indiscretă a felinarelor, cea mai dulce dintre idile, idila pe furate, legănată-n șoapte ce se pierd, în sărutări nebune, în ahturile a două inimi ce se contopesc. Și-ntotdeauna crâmpeiul de roman se sfârșește cu:<lb/>— Da’ să nu dea dracu să te prind cu altu, că vâr tesacu-n tine!<lb/>Gheorghe Năftică își aducea aminte de toate fâșiile astea dintr-un trecut îndepărtat; ținea minte cum „se iubise” cu unguroaice lapidare, [...], cu nemțoaice leneșe, și niciodată nu le ceruse actul de botez, cum nu-l ceruse nici țigăncilor de la binale, care-nainte să zidească o clădire, cimentau cu el o dragoste fugitivă. Atunci de ce s-ar interesa de religia neprețuitei lui Fatmè?<lb/>Numai proștii se uită la asta!<lb/>Nu văzuse el pe fostul lui prefect ținând casă unei ovreici în Strada Sfinților și unei nemțoaice în Dealul Spirii? Nu știa acuma toată compania că însuși căpitanul trăia în casă cu o turcoaică? Atunci ce?<lb/>În privința asta era liniștit. Numai fata să vrea. Parcă e zor să se cunune? El știa una:</p>
               <p rend="center italic">Să-ți iau casă cu chirie,<lb/>Să te țiu la mahala,<lb/>Birja pe seamă să-ți fie,<lb/>Și tu, dragă,-n conta mea!</p>
               <p>Și dacă n-o fi tocmai cum zice cântecul, dar cel puțin au să trăiască liniștit, fără să le pese de oameni.</p>
               <p rend="center">* * *</p>
               <p>Într-o seară era el „schimbul al doilea de noapte”. În pichet, pe patul comun, dormeau ceilalți doi tovarăși și căprarul. Îi auzea sforăind și zărea prin crăpătura ușii lumina slabă a opaițului.<lb/>Noapte de vară, liniștită și plină de fiori. Se cam înnourase, iar freamătul din ce în ce mai tare al frunzelor spunea c-o să plouă. Ce-i păsa lui? Lângă pichet era adăpost dac-o turna de sus. Se plimba de colo până colo, cu pușca în toate pozițiile, și urmărea cu ochii un licurici din iarbă. Departe, în fața lui, se-ntindea un șir de dealuri, iar pădurea cânta mereu așa de duios!<lb/>Ce fericit ar fi fost el dacă Fatmè ar fi vrut să vină într-o noapte până la dânsul! Ar fi lăsat stelele să păzească pe cei din pichet și să aibă seama contrabandiștilor; iar ei doi ar fi rătăcit nebuni prin pădure și s-ar fi oprit în tufișul unde-și ascundea ziua pușca. Și ar fi sărutat-o și s-ar fi iubit și stelele i-ar fi cernut ei raze de aur în părul negru! Dar Fatmè nu venea niciodată. Îi făgăduise ea de mai multe ori, însă niciodată nu se ținuse de vorbă, nelegiuita.<lb/>Și el se gândea mereu la dânsa, și el făcea planuri de viitor.<lb/>La orașul lui nu s-ar fi întors cât cucu! La ce să se întoarcă? Pentru slujba de gardist? Altul îi era acuma visul. Fostul lui prefect ținea foarte mult la dânsul și-i făgăduise odată, când s-a dus el în concediu, că are să-i împlinească dorința: notarul din Kadichioi era un om bătrân, care nu mai avea mult de slujit. Cum s-o libera din armată, avea să-i ia locul, că doar are și el patru clase primare.<lb/>Atunci are să fie mai mare peste un sat, căci primarul e turc și nu știe decât să pună muhiurul pe hârtii; atunci are să ia pe Fatmè, și iată-i viața fericită.<lb/>Dar visul acesta era „pentru viitor”. Pentru prezent Năftică avea alt vis, care se putea împlini, cu voia lui Dumnezeu, în orice minut, dacă are omul noroc. Câți ca el avuseseră norocul acesta!<lb/>Căci era ușor. Însărcinarea pichetelor era de a păzi pe contrabandiști. Turcii, niște sălbatici care nu pot pricepe civilizația, credeau că și acuma se poate introduce tutun în afară de monopolul statului. Toate ordinele, toate somațiile, toate dramele desfășurate noaptea prin păduri nu fuseseră în stare să-i facă să părăsească soiul acesta primitiv de a-și procura iarbă de ciubuc. În flecare zi se descoperea „tutun de boccea” prin sate, ceea ce dovedea că se face contrabandă „pe o scară foarte-ntinsă”, cum zicea o circulară.<lb/>Și aici începea „rolul pichetelor”. Se știa la regiment că orice soldat care a prins o contrabandă are drept la o „recompensă” în raport cu valoarea contrabandei. Căprarul explica lucrul astfel:<lb/>— Mă băiete! Ziua ai voie să cauți în orice căruță întâlnești pe drum. Dai jos calabalâcul, scotocești peste tot și, dacă ți se pare, ai voie să dezbraci chiar cadâna. O cauți unde cu gându nu gândește ea. Noaptea, dac-auzi pași pân pădure, strigi de trei ori: „Cine-i? Stăi!” Nu s-a oprit când ai strigat a treia oară? Tragi cu pușca! Poți să-l omori, și nici capu să te doară! Dac-ai prins tutun la mort, îl trimeți la don căpitan, don căpitan îl trimete la reghiment cu raport, reghimentu la regie, regia prețăluiește cât face tutunu și-ți trimete banii...<lb/>Ce vis frumos! Dai cu pușca, și te pomenești că dintr-un glonț ies parale. Gheorghe Năftică nu mai părăsea gândul ăsta. De ce n-aude și el pași prin pădure? Sunt soldați care au câștigat așa până la cinci sute de lei. Ce bine i-ar prinde acuma, de liberare, și ce mai rochie de nuntă ar cumpăra pentru Fatmè!...<lb/>Era aproape să adoarmă, când iată că visul era pe cale să se-mplinească. Auzi mișcând printre copaci. Își ciuli urechile ca un ogar, deschise ochii mari ca să zărească în puterea nopții, își ținu răsuflarea și înțelese că-n adevăr nu de vânt se mișcau și trosneau crengile.<lb/>Luă pușca și începu să strige o dată, de două ori:<lb/>— Cineeee-i? Stăi!<lb/>A treia oară ochi. Glonțul trecu prin noapte ca o stafie roșie, iar ecoul se repetă din patru părți ale văii, prelung, sinistru.<lb/>Cei din pichet săriră într-o clipă. Mâna pe arme. Și alergară-n grabă spre marginea pădurii, unde fusese umbra.<lb/>— Ghiaur! mai putu rosti Fatmè când zări pe Gheorghe, și înțepeni la pământ, cu ochii mari deschiși, înfiorători...</p>
               <list type="ordered">
                  <item>
                     <anchor xml:id="id_cite_note-14"/>
                     <ref target="https://ro.wikisource.org/wiki/Din_viața_militară/Fatmè#cite_ref-1">
                        <hi rend="color(#0b0080)">↑</hi>
                     </ref> Feregea — vălul cu care femeile musulmane își acoperă fața (turc.).</item> 
                  <item>
                     <anchor xml:id="id_cite_note-23"/>
                     <ref target="https://ro.wikisource.org/wiki/Din_viața_militară/Fatmè#cite_ref-2">
                        <hi rend="color(#0b0080)">↑</hi>
                     </ref> Pâinea lui Dumnezeu (turc.).</item>
               </list>
            </div>
         </div>
         <div type="div1">
            <head>Satire și pamflete</head>
            <div type="div2">
               <head>Justiție</head>
               <p>Era în luna lui mai; soarele, cu dulcea-i rază, lumina pământul, și un vânt ușor adia printre frunze; totuși, eu eram trist și cugetător; părea că totul îmi displace. Străbăteam stradele, ocolind lumea, și iată-mă ajuns la edificiul Justiției. Urcai treptele scării ce conduce într-o cameră spațioasă, în care ceva-mi atrase băgarea de seamă: o masă mare, în mijlocul căreia era o cruce... Îmi adusei aminte de tribunalul inchizițiunei. Abia intrai, și un zgomot confuz se produse în sala vecină; ochii tuturor erau ațintați spre ușă... în fine, lumea se dă în lături, ușile se deschid și în prag apare un june între doi dorobanți cu puștile încărcate. Sărmanul! fața-i era palidă; ochii aproape stinși, și în jurul lor, un vânăt semicerc denota o lungă suferință; el tremura și cu toate aceste, nimeni nu-i venea într-ajutor — nici chiar Dumnezeu.</p>
               <p>Mă apropiai de banca acuzaților, unde puseseră pe condamnat, și-l întrebai cu compătimire:</p>
               <p>— Ce împrejurare te aduse pe această fatală bancă?</p>
               <p>Tăcerea fu răspunsul său, și apoi o privire pătrunzătoar e ce-mi aruncă mă făcu să înțeleg cauza tăcerii sale.</p>
               <p>— Ei bine, reluai eu, prietene, nu-mi voi râde de nenorocirea ta.</p>
               <p>— Ah, zise el cu o voce stinsă, suferințele mele se vor fini iute.</p>
               <p>— De ce?</p>
               <p>— Voi muri mai înainte de a împlini pedeapsa.</p>
               <p>— Dacă nu vei fi vinovat, te vor achita.</p>
               <p>— Și la ce mi-ar folosi achitarea? Află că n-am pe nimeni în lume... Sunt constrâns să cutreier stradele de mult timp, zi și noapte, spre a cere de milă, dar, neputând duce mult timp cu această viață de torture, mă hotărâi să recurg la unicul mijloc ce-mi mai rămânea: să fur... Da, am furat câteva mizerabile monede; dar agenții poliției au venit, m-au arestat, și astăzi sunt opt zile de când n-am mâncat aproape nimic. Și peste câteva minute voi fi condamnat, dar, cum îți spusei, nu voi putea împlini osânda, căci voi muri mai înainte.</p>
               <p>El n-apucă să termine când judele intră...</p>
               <p>Legea o voia: îl condamnară la nu știu cât timp de pușcărie; dar el nu putu face nici un minut, căci scoase un țipăt înăbușit și căzu pe scânduri. Ieșii atunci afară mai trist de cum intrasem și, mergând pe străzi, cugetam astfel:</p>
               <p>„De ce, oare, acesta să fie atât de nenorocit? Ce să fie cauza atâtor rele ce bântuiesc societatea? Sărmană lume?...</p>
               <p>Bogatul este tare.</p>
               <p>Săracul e disprețuit.</p>
               <p>Cel care trăiește spre a împila pe proletar e onest.</p>
               <p>Cel care cată a-și revendica un drept e hoț.</p>
               <p>Cel care fură 5 lei e pungaș.</p>
               <p>Cel care fură milioane e patriot.</p>
               <p>Cel care spune <hi rend="italic">Adevărul</hi> e nebun.</p>
               <p>Cel care minte e complezant.</p>
               <p>Cel care crede că va veni vremea când acestea se vor schimba visează.</p>
               <p>Cel care voiește a fi stăpân pe omenire e nobil”...</p>
               <p>Și multe de felul acesta...</p>
               <p>Tocmai cugetam astfel, când intrai acasă; șezui pe un scaun, deschisei revista Literatorului și găsii aceste versuri, care îmi umplură inima de speranță:</p>
               <p>
                  <hi rend="italic">Și va veni o vreme de muncă, de frăție,</hi>
                  <lb/>
                  <hi rend="italic">Când nu va mai fi-n lume prisos, nici sărăcie!</hi>
               </p>
            </div>
            <div type="div2">
               <head>O victorie </head>
               <p>În vălmășagul acesta al luptelor politice, în acest vălmășag în care oamenii cei mai lipsiți de cinste politică se întîlnesc în ideile cele mai năprasnice, te cuprinde deznădejdea gîndindu-te cum țara e-n veci înșelată în aspirațiile ei.</p>
               <p>Astăzi toată lupta politicianilor noștri se reduce la o nenorocită chestie de digestie.</p>
               <p>Alianțele cele mai ciudate, compromisurile cele mai neoneste se fac numai și numai pentru stomac, numai și numai pentru atingerea unui individ sau unei coterii pe movila bugetului.</p>
               <p>Iar bietul alegător, deprins cu această priveliște scandaloasă, începe azi a se-ntreba cu mirare și dezgust: „Cine-i mai demn?”</p>
               <p>Negreșit, pricina de căpetenie a acestei mizerabile stări de lucruri se datorește mai cu seamă terenului pe care sunt puse aceste lupte, sistemului nenorocit de a înlocui principiile cu indivizii.</p>
               <p>Căci unde, întreb, este la noi acea linie, bine marcată aiurea, linia deosebitoare de nuanțe după idei?</p>
               <p>Se va alege X sau Y, liberal sau conservator, pentru omul care-i cunoaște pe toți, această alegere este perfect indiferentă. X sau Y nu reprezintă decât un hoit mai mult pe un scaun din Parlament.</p>
               <p>Principii? Idei? Nu-i bate capul lui Y sau lui X cu asemenea lucruri? Ele sunt bune pentru naivi și visători, rele pentru omul practic, rele pentru politicianul inteligent, care a pipăit pulsul cetățeanului alegător.</p>
               <p>Văzând pe toți acești zvânturați politici, pe acești copii inepți ai ineptei mase electorale, te miri cum nu sufăr cu toții de dilatație de stomac! </p>
               <p>Atât de mult stomacul primează la dânșii toate principiile și toate chestiile privitoare la diferitele suferințe ale mulțimii.</p>
               <p>Ne lasă pe noi indiferenți, reci ca la atingerea unui sloi de gheață toate frământările spasmodice ale lumii politice pentru că nu vedem în ele decât lupta pentru trai de la individ la individ, de la coterie la coterie.</p>
               <p>Ne bucură însă peste măsură când vedem că poporul, amăgit de veacuri, începe să priceapă că a venit și rândul lui la banchetul vieții sociale.</p>
               <p>Câteodată, prea arare, când din chiotele desperate ale vecinicilor îmbuibați — etern flămânzi, pururea cerșetori de putere — vibrează câte o notă clară, inima ne tresaltă de bucurie!</p>
               <p>Suntem sătui de saltimbanci cu șapte programe, sătui de lihniții intelectuali, sătui de microbii necinstei și ai fățărniciei!</p>
               <p>Ne trebuie să respirăm!</p>
               <p>Și, trebuie s-o spunem, ne-am cuprins de bucurie când am aflat că sătenii din Roman și Iași au ales, unii cu majoritate, alții cu unanimitate, delegați de-ai partidului socialist!</p>
               <p>În sfârșit, poporul, amețit de șarlatani, începe azi să cunoască pe adevărații lui prieteni, pe apostolii dreptății adevărate.</p>
               <p>Poporul, sătul de cuvintele „libertate, ordine”, îmbrățișează astăzi pe aceia care luptă pentru dobândirea dreptului la viață, pentru ca muncitorul să fie stăpân pe rodul întreg al muncii!</p>
               <p>Nu milă din partea boierimii trufașe, nu îndurare din partea claselor de sus, dreptul întreg al poporului, munca lui, tot pământul, toate instrumentele de muncă!</p>
               <p>Acestea le voiesc sătenii din Iași și Roman, aceasta cer dânșii prin glasul delegaților Colegiului al doilea!</p>
               <p>Felicitând pe tovarășii noștri, trimițându-le o călduroasă strângere de mână, zicem azi, cu ochii scăldați în lacrimi de bucurie: La luptă pentru drepturile omului! La luptă împotriva claselor asupritoare! Luptă sinceră, și în curând vremea șarlatanilor va pieri!</p>
            </div>
            <div type="div2">
               <head>Începe!... </head>
               <p>Iată-ne, în sfârșit, în plină perioadă electorală!... Din mila regelui și cu voia lui Lascăr Catargiu, vom asista din nou și vom lua parte la cea mai dezgustătoare și cea mai barbară petrecere ce e dat, din când în când, țării să sufere. Cursele se deschid. Taurii guvernamentali, ațâțați de fanionul roșu al cârciumarilor și al starostelor de bătăuși, se vor repezi, în curând, în arenă. În lături, cetățeni!<lb/>Deschideți-vă, pungi boierești, care ați înțesat, în curgerea anului, sudoarea țăranului lihnit de foame; deschideți-vă, cârciumi, căci intră însetate gâtlejurile libertinilor catargiești, și sunt însetați ca Bărăganul dogorit de luna lui cuptor, ca un burete li-e stomacul, e anul de când n-au mai fost alegeri, „vin n-au mai băut de-un an, bani n-au mai văzut de-un secol!”...<lb/>Plângeți, codri! Sobele de vară nu vă mistuie atâtea ramuri câte crăci au să vă rupă <hi rend="italic">ipistații</hi>
                  <anchor xml:id="id_cite_ref-15"/>
                  <ref target="https://ro.wikisource.org/wiki/Începe!...#cite_note-1">
                     <hi rend="color(#0b0080)">[1]</hi>
                  </ref>prefecturilor: tot neamul bătăușilor are mâncărime-n palmă, tot neamul bătăușilor strigă ca un furnicar de Arhimezi:<lb/>„<hi rend="italic">Dați-mi o bâtă și o spinare de reazim, și voi face țara conservatoare”.</hi>
                  <anchor xml:id="id_cite_ref-24"/>
                  <ref target="https://ro.wikisource.org/wiki/Începe!...#cite_note-2">
                     <hi rend="color(#0b0080)">[2]</hi>
                  </ref>
                  <lb/>Deschideți ușile de perete, tipografii, căci se anunță de departe un nour de programe, de manifeste, de profesii de credință! Scriitori necunoscuți, toate nulitățile din fundul provinciilor, pe unde nici n-a încolțit sămânța de stil, toți râioșii literaturii, pe care nici însăși Academia Română nu i-ar premia, toți al căror nume sună în escu și în eanu, toți constipații din născare apar acum ca scriitori, fiecare cu profesioara lui de credință, fiecare cu manifestul lui, ungându-și vorbele cu miere, jurând în numele tău, țară.</p>
               <p rend="center">* * *</p>
               <p>Dar ascultă-i, țară care-i suferi mută de durere! Ascultă cum toată vermina asta, care ți-a ros și măduva din oase, vorbește în numele tău prin întruniri, pentru ca apoi să te joace la club! Ascultă-i și te cutremură!...<lb/>Ascultă-i, poporule muncitor, și din chilia unde ești aruncat, de pe paiele mucede ale bordeiului bătut de vânt, te ridică și vin în mijlocul mascaradei ce se joacă deasupra ta; vino, Realitate crudă, Popor în lanțuri și în zdrențe, și pecetluiește, pe vecie molia ce te-a năpădit!<lb/>Voi toți pe care v-a nedreptățit orânduiala crudă a zilei de azi, voi, care suferiți, care tremurați, care plângeți, voi toți pentru care soarele nu încălzește și stelele nu lucesc, veniți la noi! Veacuri de suferință vă-ndeamnă, o mare de nevoi v-adună, vă-nlănțuie un noian de năzuințe!...</p>
               <list type="ordered">
                  <item>
                     <anchor xml:id="id_cite_note-15"/>
                     <ref target="https://ro.wikisource.org/wiki/Începe!...#cite_ref-1">
                        <hi rend="color(#0b0080)">↑</hi>
                     </ref> Ipistat - subcomisar</item> 
                  <item>
                     <anchor xml:id="id_cite_note-24"/>
                     <ref target="https://ro.wikisource.org/wiki/Începe!...#cite_ref-2">
                        <hi rend="color(#0b0080)">↑</hi>
                     </ref> Autorul face aluzie la afirmația lui Arhimede: „Dați-mi un punct fix în univers, și cu o pârghie pot mișca pământul”.</item>
               </list>
            </div>
            <div type="div2">
               <head>Tot Regele, sireacul! </head>
               <epigraph>
                  <hi rend="bold italic">Motto :</hi>
                  <hi rend="italic"> De la rege vine toate îngrijirile ce se iau pentru bunul trai al soldatului.<lb/>El se silește a îmbunătăți soarta noastră răsplătind pe cei buni și dând, în<lb/>caz de infirmități, mijloace de viețuire prin legile ocrotitoare ce a întocmit!!<lb/>
                     <lb/>
                  </hi>(Catechismul soldatului, de colonel I. Năsturel și maior N. Băicoianu.)</epigraph>
               <p>Poftim! Și oamenii își mai bat capul să stabilească rolul regelui într-un stat constituțional! lacătă că s-au găsit doi crai de la Răsărit, crai cu galoane și cu săbii, și au descurcat toată daravera asta, scurt și coprinzător. Ei, domnule! Mare lucru e să fie cineva geniu! N-are nevoie nici să citească studii constituționale, nici măcar să știe două buchii de gramatică, și descurcă chestiile cele mai grele. Pac! o dată cu sabia și ecce descurcătura! Așadar și prin urmare, de la rege vine toate îngrijirile, toate îmbunătățirile și toate legile ce se fac pentru soldați. Exemple:<lb/>Când Zadic intră-n casa lui Cojocaru ca să-i îmbunătățească nevasta, era la mijloc ochiul regelui... Bine că atunci când Cojocaru a dat cu bățul n-a spart ochiul maiestății-sale! Rămânea bietul vodă chior!...<lb/>Când maiorul Baldovici cere căprarului Ovici să-i trimită pe soră-sa ca s-o îngrijească, tot regele și-a băgat augusta-i coadă!<lb/>Când căpitanul Ghelț ucide pe un căprar cu sabia, cât de colo se vede voința m.-sale, care nu vrea să piardă nici o ocazie de a face legi protectoare!<lb/>Când cutare torturează pe țărani la Bordeni, gândiți c-o face de capul lui? Aș! M.-s. regele și-a vârât coada-i regală pentru ca să aiba ocazia de a da țăranilor torturați „mijloace de viețuire pentru infirmități”!<lb/>Apoi așa rege mai rar, nene! Dacă un soldat ia ghionți în fălci, dacă altul dezertează de mare fericire, dacă al treilea se-mpușcă, dacă trăim ori dacă murim, dacă ne naștem ori dacă botezăm, cauza nu-i decât coada protectoare și îngrijitoare a marelui căpitan. Fericită și blagoslovită coadă! Așa coadă aș vrea și eu! E mai bună decât tichia lui Aghiuță ori decât inelul fermecat.<lb/>Numai de un lucru sunt eu nedomirit: dacă tot ce se vede în blagoslovita asta de țară este opera cozii încoronate, atunci la ce mai slujește Camera și la ce mi-i bun Senatul? Mincinoșii spuneau pân-acuma că toate legile se fac de către Cameră și Senat. Când colo, iată că adevărul a ieșit la maidan și că s-a descoperit adevăratul autor! Ar trebui atunci suprimată clădirea din Dealul Mitropoliei și cea de lângă muzeu. Căci dacă nu fac legi, atunci ce fac? Vax? Să le ținem numai așa pentru ca Popovici-Răcăciuni să ia diurnă? Foarte mulțumim de pricopseală! Mai bine diurnele tuturor deputaților și tuturor senatorilor le-am da regelui, căci... cine muncește, ăla trebuie să și mănânce. Deci, ca om și ca socialist, fac această propunere.<lb/>Atunci o să poată trăi și bietul rege mai omenește. N-o să mai vândă brânză și n-o să-și mai întoarcă chipiul pe dos.<lb/>Iar domnilor colonel Năsturel și maior Băicoianu, descoperitorii adevăratului fabricant de legi, propun să li se ridice câte o statuie în fața palatului regal, pentru ca posteritatea să nu-i uite. Pe statuie ar putea fi săpată inscripția următoare:</p>
               <p rend="center">Colonelului I. NĂSTUREL<lb/>și<lb/>Maiorului S. BĂICOIANU<lb/>Descoperitorii Adevăratului fabricant de LEGI<lb/>PATRIA RECUNOSCĂTOARE!</p>
               <p>Dumnezeu să-i pomenească în veacul veacului, că deștepți bărbați au mai fost!! Și nu ca să-i laud, dar au fost! Mai dați-mi unul ca ei, și fac România Imperiu; dar imperiu, nu glumă! Să facem marț pe Rusia!...</p>
            </div>
            <div type="div2">
               <head>Țara fericită! </head>
               <p>Caracteristica veacului în care trăim este că pretutindeni, în toate colțurile lumii, se agită chestiunile de viață și de moarte pentru clasele apăsate. Ca-n ajunul unui 1789, mai formidabil și mai măreț decât al veacului trecut, popoarele se frământă în dureri și-n lupte fără preget, și din aceste frământări, din luptele acestea, din zgomotul, din înfierbințeala, din fierberea veacului nostru va trebui să se nască pruncul visat, societatea viitoare. Una câte una se mătură dărâmăturile clădirii de azi, a cărei tencuială cade încetul cu încetul sub ciocanul nemilos al vremii nouă...<lb/>Acum o jumătate de veac, Chateaubriand, credincios prejudecăților epocii și cuprins de deznădejdea evlaviosului în fața șuvoiului vrășmaș ce se urcă amenințător, scria: „Europa merge spre democrație... De la David și până în vremile noastre, regii au fost chemați, națiunile parcă sunt chemate la rândul lor... Societatea veche piere cu politica din care a ieșit... Era popoarelor a venit”...<lb/>De atunci și până acum curentul a crescut, curentul se urcă mereu, ca marea. Popoarele, sătule de apăsarea claselor îmbogățite din munca robilor, conștiente de chemarea și de drepturile lor pe lume, își strâng rândurile tot mai tare, și tot mai tare duc lupta.<lb/>Europa întreagă e zguduită de mișcarea aceasta. Ca freamătul unei păduri uriașe, ca valurile spumoase ale unei mări tulburate răsună miile de glasuri, deșteptate la viață și de viață doritoare...<lb/>Și, cu toate astea, ca niște sălbatici de prin ținuturi necălcate de picior de om civilizat, oamenii politici din țara lui Mihai Viteazul n-aud murmurul surd al vremii. Și pe când Europa-ntreagă își ațintește urechea și mintea buimăcită la zgomotul valurilor ce se apropie, mai amenințătoare ca pădurea de la Birnam, iscusiții noștri politiciani își văd în pace de bucătăria lor politică, ei toacă în tihnă carnea electorală pentru gustosu l și neasemănatul caltaboș bugetar. E o frenezie adâncă, un extaz uimitor în toată ceata, căci masa se va întinde în curând, bugetul cere să fie mâncat, și e dulce bugetul!...<lb/>Că țăranul moare de foame, că muncitorul rămâne fără lucru, că toată clasa celor apăsați cere dreptul la viață, toate astea nu îngrijesc pe iscusiții noștri politician. Nu e mai important pentru ei că Pache s-a unit cu Sturza, că Lahovary e-n farmecul beției de dragoste cu Carp, că Lascăr Catargiu n-are mai duios prieten decât pe cioclu-i de odinioară? Iată destulă materie pentru agitat țara, iată marile revendicări în jurul cărora poporul va trebui să facă zid de apărare, iată pentru ce poporul umilit și sărăcit va trebui să-și arunce volnic spinarea sub ciomagul Ulmenilor, să-și plece fruntea sub blagoslovirea lui Popa-Ta-che!... „Te admir, progenitură de origine romană!”</p>
            </div>
            <div type="div2">
               <head>Calm</head>
               <p>Suntem în plină sesiune parlamentară, și, cu toate astea, atmosfera politică e învăluită într-o pâclă deasă; o monotonie covârșitoare, o liniște de mormânt apasă asupra tuturora. S-au dus vremile de agitație, s-a sfârșit cu zgomotul, cu viața, cu mișcarea ce de regulă însoțeau sesiunile parlamentare.<lb/>De ce? De ce, nimic mai simplu. Este știut că băuturile alcoolice, haciciul, opiul aduc, mai întâi, o surescitare însemnată în organism, dar apoi se observă la individ o moliciune cumplită, o slăbire colosală a voinței, simptomele unui ramolisment iminent.<lb/>Alegerile sunt opiul pe care extravaganții noștri politiciani îl iau în doze respectabile atunci când „națiunea” e chemată să-și exercite „liber” dreptul de vot. Sub stăpânirea acestui puternic excitant, politicianii sunt de nerecunoscut. Cei mai trufași de obicei sunt atunci cei mai plați; disprețuita și batjocorita populace devine „poporul suveran”; tarabele cele mai ocolite ajung „domiciliul inviolabil”; vinul cel mai borșit se preface în argument electoral; e un freamăt, o frenezie, un extaz în toți, de la vlădică până la opincă, pentru că... „nu mai sunt privilegii, revoluția de la 48 ne-a făcut egali; trăiască libertatea, trăiască cetățenii!”<lb/>Dar alegerile trec, vinul se bea, bancnotele rupte-n două se lipesc, domnii deputați devin gravi, Cleone cel fără de rușine se spală pe mâini, își reia toga părăsită și cugetă cu dezgust la nenorocita invenție a sistemului parlamentar. Atunci reacțiune a opiului începe, ramolismentul își înfige ghearele-i nemiloase.</p>
               <p rend="center">* * *</p>
               <p>Și cum să nu fie așa? Căci, nenorociților politiciani, ați amețit lumea în vremea alegerilor cu bășici de săpun — și ce săpun prost! — și acum, când a bătut vântul, bășicile s-au evaporat. V-ați păzit ca de foc să intrați în miezul chestiunilor care ar fi putut pasiona și încălzi lumea, și acum... culegeți ce ați semănat: nimic.<lb/>În alte țări, unde o burghezie, mai conștientă de rolul ei de clasă și de primejdia ce așteaptă o clasă atunci când în sânul ei încolțesc factorii transformatori, își dă seama că vremea concesiilor de făcut poporului a venit, deschiderea sesiunii parlamentare e un eveniment, agitația începe atunci cu mai mult foc, lumea se-ntreabă atunci mai cu patimă: „Ce facem? Unde mergem?”<lb/>În Franța, desființarea cultului în ateliere; în Germania, colosala reformă școlară; în Belgia, votul Universal; în Anglia, uriașa grevă a minerilor; toate astea fac lumea să fiarbă, toate astea sunt motive puternice pentru ca poporul să se agite, pentru ca Parlamentul să atragă toate privirile. Acolo, în adevăr, lumea are de ce se pasiona.<lb/>Dar la noi! Nu cumva ședințele noastre parlamentare, seci ca o ședință de-a Academiei, pot să intereseze milioanele de suferitori? Ori poate congresul librarilor și al liberalilor? Ce? Scrisoarea d-lui Fleva? Retragerea d-lui Stătescu? Ori, poate... mai știi? Demisia d-lui Vrăbiescu? Astea să agite milioanele de români lipsiți de drepturi și de pâine?</p>
               <p rend="center">* * *</p>
               <p>Serios vorbind, cu cât observi mai mult atitudinea, cu atâta trebuie să te convingi că adevărații amici — conștienți sau nu — ai guvernului conservator sunt tocmai liberalii. Căci cu o opoziție atât de lipsită de idei, atât de incapabilă de a pasiona lumea cu vreo cerință adânc simțită de mulțime, va fi de ajuns guvernului conservator să nu facă acte prea flagrante de reacționarism ori să aducă vreo doua-trei legi-paleative pentru ca să-și asigure cârma încă pe 12 ani.<lb/>Ba și-ar asigura-o pe vecie, dacă în mersul istoric al omenirii nu ar fi o putere fatală care crește din zi în zi și care e reprezentată de democrația socială.</p>
            </div>
            <div type="div2">
               <head>Sfânta Filofteia </head>
               <p>Zilele trecute s-a petrecut în orașul nostru un fapt care-njosește veacul în care trăim și asupra căruia nu putem trece cu vederea. Față cu seceta de care sufereau câmpurile s-au adus de la Curtea-de-Argeș așa-numitele moaște ale sfintei Filofteia. Și atunci, popi în haine de carnaval, femei bătrâne și câțiva bine-credincioși creștini au făcut un soi de plimbare în tovărășia moaștelor, la care s-au rugat cu toții să le dea ploaie.<lb/>Nu știu câte parale au binevoit să primească moaștele pentru această consultație; dar ceea ce știu este că nu le-a părut rău creștinilor de banii pierduți: moaștele s-au purtat cinstit, și o ploaie abundentă s-a revărsat asupra pământului arendașilor și proprietarilor; ba încă moaștele n-au primit să trateze a <hi rend="italic">forfait</hi>
                  <anchor xml:id="id_cite_ref-16"/>
                  <ref target="https://ro.wikisource.org/wiki/Sfânta_Filofteia#cite_note-1">
                     <hi rend="color(#0b0080)">[1]</hi>
                  </ref>, ci au dat ploaia cu două ceasuri înainte de a fi scoase la plimbare.<lb/>Dacă ar fi vorba aci numai de o superstiție a poporului, pe care onorabilii stăpânitori îl lasă în întuneric, am căuta numai să luminăm pe cei rătăciți și nu ne-am revolta. Dar e la mijloc ceva mai mult, e o șarlatanie ordinară, pe care autoritățile bisericești o joacă pe spinarea nenorociților credincioși.<lb/>În adevăr, oricine știe că onorabilul mitropolit n-are decât să se uite la barometru și să-și lanseze moaștele atunci când vede că arată la ploaie. L-aș fi poftit să scoată acum două săptămâni trei camioane de moaște și să vedem dac-ar fi plouat. Jocul e însă periculos. Se știe că adeseori barometrul face farse și că arată la ploaie fără ca să plouă; sfătuim deci pe onorabilii preasfinți să nu se joace cu focul, căci adeseori moaștele au pățit rușinea luându-se numai după barometru.<lb/>Dar este un alt mijloc, mai simplu și mai popular, de a cunoaște dacă are să plouă sau nu. Mitropolia n-are decât să-și procure – dacă n-o fi și având – un cazan cu apă, în care să bage un brotăcel, iar din cazan să se-nalțe în sus o trestie. Când vremea va fi a ploaie, brotăcelul se va sui pe trestie, și atunci... ordin să se scoată moaștele! Lucrul acesta îl cunosc perfect țăranii, care au, în fond, mai multă-ncredere în brotăcelul lor decât în farsorul barometru și-n puțin apetisantele moaște. Dacă nici mijlocul acesta nu convine, atunci să-și aducă aminte de povestea cu țăranul care a făcut marț pe astronom, încrezându-se în paiele cărate de porc...<lb/>Poate însă că toate astea nu sunt de ajuns? Atunci facem cunoscut savanților clericali că-n zilele noastre se poate produce ploaie după voie. N-ai decât să urci pe cineva, pe un Ravachol oarecare, într-un balon încărcat cu dinamită, și, balonul ajungând în nouri, produci descărcătura și ai ploaie, fără să fii nevoit a mai face ziua-n amiaza mare exibiții de acestea, care-ți amintesc fetișismul sălbaticilor.<lb/>Prin urmare, ar fi de dorit ca atunci când sunt atâtea mijloace, unele științifice, altele populare, de a se cunoaște cum va sta vremea, să nu se mai dedea nimeni la operații de acestea ridicule, care pălmuiesc știința cu atâta sfruntare și dau atâtea parale – vreo câteva mii de franci – în buzunarul... moaștelor.<lb/>Iată ce ne revoltă. E o barbarie care n-are nici măcar scuza sincerității. Se prostește poporul, și se prostește în mod conștient, e o perversitate interesată care nu se poate ierta.<lb/>Și, cu prilejul acesta, se creează o altă serie de eresuri. Așa, se spune că unele moaște au uneori capriciul – capriț de moaște! – de a se lăsa greu, așa că nici douăzeci de oameni nu le pot ridica. Iar impresarii acestei comedii inventează atunci tot soiul de motive pentru ca să explice acest zbeg al moaștelor.<lb/>Cadrul acestui articol nu ne iartă să ne întindem pe larg asupra explicațiilor de dat acestui fenomen. Pe scurt, însă, iată: e pur și simplu efectul unei halucinații. Cel dintâi care scoate vorba că moaștele s-au lăsat greu e adeseori un șarlatan, care vrea să escrocheze naivitatea celor ce-l înconjoară; uneori e chiar de bună-credință, și se poate întâmpla ca stareade congestie a creierului, hotărâtă de poziția capului, să joace un rol puternic în halucinația aceasta. Ceilalți urmează apoi ușor – sugestia prin grai, contagiunea produce tuturora aceeași părere.<lb/>De altfel, s-au văzut multe epidemii de halucinație, și știința ni le-a lăsat neexplicate. În anul 1889 s-a întâmplat în departamentul Dordogne din Franța o epidemie colosală de halucinații: mii de oameni pretindeau că văd pe Maica Domnului prin crăpătura unui zid ruinat, în fundul unui paraclis de aur, luminată de lucirea faclelor. La l885 a fost la Corano o altă epidemie, tot atât de mare. Și n-a trebuit prea multă filozofie ca să se învedereze că ori contagiunea, ori sugestia prin viu grai a zăpăcit toate capetele...<lb/>Cu toate astea, autoritățile noastre tolerează specula aceasta scandaloasă asupra minților mărginite, și nici un glas cinstit nu se ridică să lumineze pe nenorociții înșelați, care își încuibă-n cap cele mai sălbatice eresuri și-și cheltuiesc banii pe promenade în compania moaștelor.<lb/>Nepăsarea asta la cei ce nu cred și, totuși, nu intervin e o crimă. Cât pentru aceia care cred, aceia sunt în adevăr de plâns. Ei trăiesc în mijlocul civilizației moderne cum ar trăi un figian la Opera Mare din Paris.<lb/>Căci credința asta în miracolul moaștelor nu-i măcar o credință metafizică mai modernizată, nu, ci e un fel de fetișism primitiv, care-ți amintește triburile cele mai sălbatice cu obiceiurile lor. Nu-i vorba aci numai de puterea ce se atribuie spiritului, ci de o credință mult mai primitivă că orice proprietate caracteristică a unui agregat este inerentă fiecăreia din părțile integrante. Ce deosebire atunci între civilizații de astăzi, care au licee și universități și între locuitorii insulelor Sandvici, care păstrau oasele picioarelor, ale brațelor, și uneori chiar craniul regilor, cu gândul că aceste moaște le vor sluji de păzitori? Locuitorii din Lifu, din insulele Loyalty, care păstrau o unghie ori un deget de-al șefilor și aduceau ăstor moaște toate ofrandele posibile, dacă ei se bolnăveau, sunt oare mai înapoiați decât ploieștenii din luna lui mai 1892, care se roagă la moaștele sfintei Filofteia să le dea ploaie?<lb/>Diferența nu se prea vede.<lb/>Dar atunci, pentru ca să fie o urmare logică, desființați liceele, desființați laboratoarele de fizică, desființați institutul meteorologic, și zidiți în locul lor un templu părintelui Omakurn, dătătorul de ploaie, ca sălbaticii din Polinezia; iar în locul profesorilor puneți un Dalai-Lama oarecare.<lb/>De altfel, asta ar conveni perfect stăpânitorilor, pentru că ar încuiba mai mult frica în spirite și – cum zice Spencer – frica de cei vii este punctul de plecare al guvernământului politic; frica de morți este punctul de plecare al guvernământului religios.<lb/>Aceste explicații trebuia să le dăm. Știm bine că credințele greșite nu se pot scoate dintr-o dată, dar cel puțin nădăjduim că mulți din cei ce nu-și explicau „minunile” moaștelor ne vor fi recunoscători. În tot cazul, dacă ești om cinstit, o speculă odioasă cu conștiințele-ntunecate te revoltă.</p>
               <list type="ordered">
                  <item>
                     <anchor xml:id="id_cite_note-16"/>
                     <ref target="https://ro.wikisource.org/wiki/Sfânta_Filofteia#cite_ref-1">
                        <hi rend="color(#0b0080)">↑</hi>
                     </ref> Conform învoielii (fr.).</item>
               </list>
            </div>
            <div type="div2">
               <head>Furt... fără efracție</head>
               <p>Este, oare, nevoie să mai spunem ce credem noi despre dotațiunea făcută de Camera burghezească prințului moștenitor?</p>
               <p>Între multele jafuri autorizate de stat, cum sînt birul personal, dările indirecte. Întreținerea armatei, a clerului etc., se mai adaugă acum un articol nou: luxul de a avea un moștenitor al tronului! Băiatul României se însoară. „Trebuie să-l înzestrăm!” a zis domnul Take Ionescu. Iar Camera conservatoare și liberală – afară de cei cîțiva nedisciplinați – s-a grăbit să sublinieze cu bani peșin din vistieria statului aceste elocvente cuvinte ale copilului de pripas al conservatorilor.</p>
               <p>Așa e. Băiatul se însoară. Dar cîți băieți nu s-or fi însurînd în aceeași zi, băieți săraci, băieți muncitori, harnici, a căror viață întreagă a fost jertfită muncii, ridicării producției naționale! Și, cu toate astea, cine se gîndește să-i înzestreze, măcar că părinții lor sînt tot atît de săraci ca și dînșii?</p>
               <p>Însurățelul ce se însoară la Londra are, slavă Domnului, de cine să fie înzestrat. El a fost luat de suflet de un om bogat. Îmbogățit din spinarea țării, și de pe urma căruia nu va rămîne nici o pisică… De ce dar augustul unchi nu-și înzestrează singur nepotul? De unde dreptul acesta să-l înzestrăm noi, să-l înzestreze muncitorimea sărăcită, țăranul ajuns în sapă de lemn?</p>
               <p>Băiatul României burgheze se însoară – să-l înzestreze burghezia, căci al ei este băiatul, pe dînsa o reprezintă, pe dînsa o apără, din ea este născut. În ea trăiește și în ea va muri. Ce caută la noi, ce caută la banul săracilor milogul acesta de carnaval, care stă pe saci cu aur și strigă că i-e foame?</p>
               <p>Pesemne nu degeaba cîntă Biblia lor; talantul să se dea aceluia care are mai mulți!</p>
               <p>Obrazul subțire se ține cu cheltuială.</p>
               <p>Burghezia românească a vroit să-și plătească luxul regalității și al unei dinastii ereditare – apanagii, liste civile și dotațiuni sînt azi fatale.</p>
               <p>Numai un lucru: noi, care nu ținem de loc la acest lux burghezesc, noi, care ne putem dispensa și de vodă și de moștenitor, n-am putea fi, oare, scutiți de această nouă contribuție? Tînărul care se înzestrează cu japca ar face bine să se adreseze la aceia care l-au născocit, nu la biata țară, care nu-i întru nimic vinovată de apariția junelui la picioarele tronului</p>
               <p>Într-o bună dimineață, lui vodă i-o veni pofta să adăposteze o droaie întreagă de dălhăuci – nu cumva țara asta trebuie să-i înzestreze pe toți? Cel puțm dacă vodă i-ar face, l-am premia în baza legii pentru îmbunătățirea rasei; dar așa, cine nu știe să adopte? Și cînd adoptezi, trebuie să porți singur cheltuielile. Altfel, generozitate cu banii altuia, cine nu știe?</p>
               <p>Nu ne mirăm de loc de noul bir ce ni se impune și nu ne miră nici fraza Constituționalului că „suma ce se oferă ca dotație e încă prea mică pentru prestigiul cu care o țară ca a noastră trebuie să înconjoare pe acel ce va purta coroana României”.</p>
               <p>Sînt cheltuieli, sînt risipe de acestea care nu se pot despărți de organizația socială actuală. Burghezimea monarhistă trebuie să-și plătească acest lux, altfel, regalitatea se deoache.</p>
               <p>Noi socotim dotațiunea aceasta ca o răpire a banului public, și ne facem datoria de a protesta împotriva ei.</p>
               <p>Nu putem pierde însă prilejul de a spune că acești 300.000 lei sînt o sumă neînsemnată pe lîngă furtul ce se săvîrșește zilnic de către clasa stăpînitoare. în fiecare zi această clasă își face singură o dotațiune mult mai mare decît cei 300.000 lei ce se dau lui Ferdinand de Hohenzollern. Această dotațiune, care a ajuns o hoție normală, apărată de legile economiei politice burgheze, ne revoltă mai mult decît violarea celor 300.000 lei.</p>
               <p>Cînd vom fi făcut să înceteze sistemul acesta al dotațiunilor silite, dotația lui Fried’l va înceta de la sine.</p>
            </div>
            <div type="div2">
               <head>300.000 lei </head>
               <p>Cînd vor apărea rîndurile acestea, dotaţiunea moştenitorului tronului va fi votată. Putem dar vorbi ca de un fapt împlinit.</p>
               <p>A mai spune că sîntem împotriva acestei risipe ce se face cu banii ţării este a spune aceea ce toată lumea ştie. Pentru noi, această dotaţiune este o risipă, dar nu mai mult. Ea dovedeşte încă o dată că statul, pe care un socialist l-a botezat „conspiraţia minorităţii împotriva majorităţii”, nu caută altceva decît să-şi întărească stîlpii pe care se reazimă toată organizaţia lui.</p>
               <p>Societatea modernă, admirabila societate pe care infamii de socialişti vor s-o schimbe, are nevoie pentru menţinerea ei de o mulţime de instituţii care de care mai drăguţe. Armata, regalitatea, prostituţia, toate aceste drăgălaşii în numele cărora se închină burghezul cuminte, nu sînt altceva decît nişte factori inerenţi organizaţiei moderne.</p>
               <p>Într-o societate întemeiată pe exploatarea omului, pe jefuirea muncii celor mulţi, puteţi oare să vă-nchipuiţi lipsa armatei? Aş! Ce-ar face atunci mojicii?</p>
               <p>Într-o societate în care familia are nişte baze atît de solide. În care nenorocita ceea care se numeşte dragoste e lăsată doar pe seama nebunilor de poeţi şi-n care femeia e socotită fiinţă inferioară, chair à plaisir ori roabă economică, vă puteţi închipui dispariţia prostituţiei? S-ar cufunda pămîntul, domle!</p>
               <p>Acelaşi lucru şi cu regalitatea. Cine are barbă trebuie să aibă şi pieptene, cine are burghezie, armată şi prostituţie trebuie să aibă şi un vodă… Cum ar rămîne altfel fără stăpîn aste trei podoabe?</p>
               <p>Văd de aici pe republicani zîmbind:</p>
               <p>— Dar Franţa? Franţa n-are burghezie? Şi unde are rege?</p>
               <p>Aşa e. Numai că nu haina face pe călugăr. Ilustrul Carnot nu e rege, dar e un fel de rege. El domneşte peste aceleaşi frumoase instituţii, are-n slujbă aceiaşi soldaţi ca Napoleon şi vroieşte tot „menţinerea proprietăţii private, a armatei oficiale, a prostituţiei publice”. Deosebirea e că poartă frac în loc de tunică şi pantaloni fără vipuşcă… încolo… Celestin e Flondor.</p>
               <p>Şi astfel, graţie acestei minunate organizaţii sociale, der arme Fried’l va intra în posesia a lei 300.000 pe fiecare an.</p>
               <p>Cîte nu s-ar putea face cu 300.000 de lei pe fiecare an în ţara asta? N-avem şcoli, n-avem şosele, n-avem spitale, totuşi, trebuie să luăm pîinea din gura fiilor şi s-o dăm cîinilor. Am văzut mame care ies la plimbare gătite după ultimul j’urnal, pe cînd copiii le merg la şcoală desculţi…</p>
               <p>Aşa vroieşte vremea în care trăim. Şi aci sînt de acord toate partidele istorice care ţin la tron şi la dinastie. Liberalii au dat unchiului, conservatorii dau nepotului, ba de astă dată şi liberalii sînt oficialmente de acord; cei care cîrtesc nu sînt disciplinaţi.</p>
               <p>Armonie, armonie.</p>
               <p>Pentru noi. Încă o dată, dotaţia prinţului este o risipă, dar nimic mai mult. Cine zice monarhie, cine zice societate burghezească trebuie să zică în acelaşi timp şi „cheltuială de întreţinere”. Nu cumva regele are să guverneze numai pour l’amour de l’art?</p>
               <p>Este un jaf în banii ţării, da. Dar acest jaf este foarte neînsemnat faţă cu jaful permanent ce se face pe spinarea muncitorilor de către clasa stăpînitoare. Oriunde există muncă, oriunde există salariu, există şi jaful. Dacă am socoti laolaltă cu cît sînt jefuiţi toţi salariaţii pe fiecare zi, de cîte sutimi de ori s-ar acoperi suma de 300.000 lei!</p>
               <p>Iată pentru ce, declarînd că socotim dotaţia făcută de Camera burghezească viitorului ei şef ca un furt săvîrşit în dauna ţării, nu ne putem opri mult timp asupra acestui caz izolat, ci privim mai departe, la hoţia permanentă, pentru desfiinţarea căreia organizăm pe cei furaţi.</p>
               <p>Cauzele – nu efectele.</p>
            </div>
            <div type="div2">
               <head>Băiatul României </head>
               <p>Am să vă spun o poveste autentică și foarte interesantă. Aveam un prieten, și prietenul ăsta era rus, și rusul ăsta ținea un birt…</p>
               <p>Pîn-aici nimic interesant, nu-i așa? Dar ascultați mai departe. Într-o zi, prietenul meu ședea plictisit la tejghea cu un alt prieten – să-i zicem Vaxinsky – și vorbeau nu știu despre ce. Pe tejghea era, între alte articole, o strachină cu crenvurști.</p>
               <p>Intră un soldat.</p>
               <p>– Cîte parale perechea de cîrnați?</p>
               <p>– Douăzeci de bani, răspunde rusescul meu amic.</p>
               <p>Soldatul se scarpină după ceafă, se uită la cîrnații nemțești și… pleacă.</p>
               <p>Vaxinsky se înfurie și începe a trage o morală țapănă prietenului:</p>
               <p>– Cum se poate să fii așa de infam? Auzi, mă rog! Bietul soldat poate că n-a mîncat toată ziua, și tu te uiți cum pleacă!…</p>
               <p>Și imediat Vaxinsky strigă pe soldat, bagă mîna-n strachina cu cîrnați, scoate cîteva perechi și le dă gratis bietului militar.</p>
               <p>— Bi, frate… așa deja și eu generos cu crenvurști de la altul! îmi spunea prietenul, povestindu-mi galantomia lui Vaxinsky.</p>
               <p>Și vorba asta a rămas clasică într-un cerc de prieteni.</p>
               <p>Mi-am adus aminte de ea cînd am citit discursul d-lui Take Ionescu:</p>
               <p>„Băiatul României se însoară, trebuie să-l înzestrăm!”</p>
               <p>O fi, Tăchiță dragă, dar… așa deja și eu generos cu crenvurști de la altul !</p>
               <p>Că se-nsoară Fried’l nu-i nimic de zis; să pață și altceva, treaba lui – il a la tête pour cela / Dar să ne-nțelegem la vorbe: de unde și pînă unde „Băiatul României” ? Că e băiat, se poate; dar că e al României – vax !</p>
               <p>Și apoi, cine l-a rugat să se-nsoare? Subscrisul Kinderfus, fiu al României, declară sus și tare, cu mîna pe conștiință, că nu e părtaș la famelizarea băiatului. Deci din birul subscrisului nu-i drept să se dea nici o lețcaie chioară junelui Fried’l.</p>
               <p>Drept ar fi să poarte cheltuiala tata-socru și pețitorii – noi nu.</p>
               <p>Dacă d. Take Ionescu vrea să fie generos cu prințesa Maria, să fie sănătos; dar ce nevoie are de grațiosul concurs al crenvurștilor noștri?</p>
               <p>Cînd se va-nsura subscrisul – bate-te peste gură, Kinderfus, să nu zici într-iun ceas rău! – contribui-va Fried’l cu ceva sume? Și dacă-i vorba de băiat al României, apoi subscrisul are pretenția – modestia mă omoară! – de a fi un băiat mai levent decît Fried’l.</p>
               <p>Apoi, dacă-i așa, pentru ce subscrisul ar contribui – financiarmente vorbind – la căsătoria lui Fridelache?</p>
               <p>Iată-mă ajutînd, fără voie, la întemeierea unei famelii… Iartă-mă, Dumnezeu al părinților noștri, că, parol, nu-i cu voia mea !</p>
               <p>Dar, vorba turcului: haram gheldt, haram ghitti! Banii adunați de haram au să facă ei o poznă. Și atunci… „să te ferești, băiat al României, de cui străin în casă” !</p>
            </div>
            <div type="div2">
               <head>Pentru reprezentanții țării </head>
               <p>Domnilor senatori, Domnilor deputați,</p>
               <p>Este atîta timp de cînd urmăresc cu multă atențiune discursurile pe care le rostiți în sacrosanta incintă a Parlamentului țării. Dacă fac aceasta, este că nu pot rămîne impasibil față cu aceste scurgeri parlamentare, ca să zic așa, ce vă caracteriză.</p>
               <p>Am simțit însă o mare mîhnire, dacă pot să mă exprim astfel, ca om și ca român, cînd am văzut că mai întotdeauna țineți discursuri proaste. Dar ce proaste! Proaste foc!</p>
               <p>Atunci mi-am zis în sinea mea cu glas tare: „O, Kinderfus! Tu, care ești fiu al României, tu. În ale cărui vine fierbe un sînge verde de urmaș al lui Traian, tu, care mai presus de toate ții la patria-mumă – căci înainte de a fi om ești român – de ce nu vii să salvezi pe reprezentanții țării?”</p>
               <p>Și, zicînd acestea, am cugetat. Cînd deodată o idee îmi trecu prin minte: „Mă voi face fabricant de discursuri parlamentare!” îmi zisei eu, și o lacrimă luci în geana mea.</p>
               <p>Domnilor senatori, Domnilor deputați,</p>
               <p>Nu vreau să lingușesc pe nimeni, căci românul nu știe a linguși, dar vă spun curat că vă faceți de rîs cu discursurile pe care le țineți.</p>
               <p>În urma războiului glorios pentru independență […], România a dobîndit un loc de onoare în concertul european. Ei bine, nu compromiteți acest concert cu discursurile dv.?</p>
               <p>De aceea cred că cel mai nimerit lucru pe care l-ați putea face, și pentru care țara v-ar fi recunoscătoare, este să veniți la subscrisul să vă facă discursurile.</p>
               <p>Pentru acest nobil scop vă alătur carta mea de vizită.</p>
               <p rend="center">La Floarea retorică</p>
               <p rend="center">KINDERFUS SOHN &amp; COMP</p>
               <p rend="center">Mare asortiment de discursuri parlamentare</p>
               <p rend="center">opozante și guvernamentale</p>
               <p rend="center">– NEC PLUS ULTRA –</p>
               <p rend="center">Se primesc și comande En Gross pentru ocazium solemne</p>
               <p rend="center">Prețuri moderate à la carte și cu abonament</p>
               <p rend="center">Cabinet rezervat pentru fiecare pacient în parte.</p>
               <p>Discrețiunea fiind unul din principiile fundamentale pe care se bazează stabilimentul nostru, ca și al doctorului Thör, ne facem o plăcere de a asigura pe numeroasa noastră clientelă că nu noi vom fi aceia care vom divulga secretul profesional.</p>
               <p>La magazinul nostru se va găsi întotdeauna un bogat asortiment de discursuri în toate genurile: chestiuni prealabile, incidente, interpelări. Întrebări, moțiuni, chestiuni reglementare, pentru închidere, contra închiderii, asupra punerii votului, amendamente, discursuri pentru si contra indigenatelor, răspunsuri la mesagiu, replici la întreruperi etc.</p>
               <p>De asemenea, a sosit o cantitate mare de discursuri solemne pentru toasturi, inaugurări de școli, dări de seamă către alegători, precum și discursuri funebre pentru alegători sau soțiile lor, ori pentru bărbații marcanți care au pus umărul la formarea scumpei noastre Românii.</p>
               <p>Domnilor senatori,</p>
               <p>Domnilor deputați,</p>
               <p>Oameni sîntem cu toții și trebuie să ne ajutăm în lume. Onorariul meu va fi foarte modest, căci nu cîștigul material mă împinge la acest nobil act, ci dorul de țară. Știu că nu sînteți mîndri și că veți primi să încurajați întreprinderea aceasta națională. Din parte-mi, nu voi cruța nici o osteneală spre a satisface pe deplin onorabila clientelă.</p>
               <p>În numărul viitor vă voi da o mostră de discurs, care sper că vă va convinge pe deplin de ce poate face o voință de român. Dacă nu v-o plăcea, să nu dați nici un ban… cum nu dau eu pe discursurile dv.</p>
            </div>
            <div type="div2">
               <head>Modele de discursuri </head>
               <div type="div3">
                  <head>
                     <anchor xml:id="id_UN_OPOZANT"/>Un opozant</head>
                  <p>Domnilor deputați,</p>
                  <p>Nu voi abuza mult timp de răbdarea domniilor-voastre în această cestiune care preocupă deopotrivă pe orice român, și nu pun la îndoială patriotismul nimănui. Dar îmi place a crede – și nu mă sfiesc a o afirma sus și tare – că s-au găsit unii care să ne acuze pe noi – risum teneatis! – de ușurință, ca să nu zic mai mult în această cestiune.</p>
                  <p>Dar să anvizajăm cestiunea mai de aproape. Nu voi face personalități, domnii mei, dar vă asigur că nu eu voi fi acela care voi ascunde adevănul. Tant pis pentru cei interesați în cauză…</p>
                  <p>O voce: Numește-i pe nume!</p>
                  <p>— Nomina odiosa / Dar să trecem mai departe… într-un regim parlamentar nu trebuie să fie decît două partide: unul de guvernămînt și altul de control… Văd pe onoratul nostru coleg d. Chițulică surîzînd… Nu zîmbiți, d-le Chițulică, rira mieux qui rira le dernier /…</p>
                  <p>O voce: Dar d. Chițulică e absent!…</p>
                  <p rend="justify">– Nu vă rejuisați, domnii mei: ab uno disce omnes… Voi continua dar… Dorința expresă a generației de la 1848 a fost categorică, și nu dv. veți putea abima întru ceva marile acte comise de acei bărbați cu care țara se poate făli!… Dar aș întreba pe onorabila bancă ministerială: ce gîndește d-sa în această gravă afacere? Care-i sînt părerile? Și dacă ele-i sînt într-un fel ori într-altul, pentru ce nu le avuează? Din această dilemă încurcată nu puteți ieși. Această cestiune atîrnă deasupra capetelor d-voastră ca sabia lui Damocles.</p>
                  <p rend="justify">Atunci vă întreb: unde vă sînt convingerile? Ce vorbeați cînd erați în opoziție? Verba volant, scripta manent, și țara n-a putut uita cuvintele dv., căci ele s-au scris în conștiința națiunii!… Și cînd zic națiune. Înțeleg țara, căci nu trebuie să facem confuzii regretabile, pe care apoi le-am plăti prea scump…</p>
                  <p rend="justify">Un cuvînt și termin. Îmi aduc aminte că odată m-am întîlnit cu m.-s. în tren.</p>
                  <p rend="justify">Președintele: Nu atacați coroana, domnule deputat!</p>
                  <p rend="justify">– Această observație nu mie mi se cuvine, domnule președinte, ci acelora care au atacat coroana în întruniri și pamflete… Ziceam dar că am întîlnit pe maiestatea-sa în tren. Aci îmi veți da voie să fac o paranteză.</p>
                  <p rend="justify">Președintele: Veniți la chestiune!</p>
                  <p rend="justify">– Iau act de parțialitatea biuroului!</p>
                  <p rend="justify">Președintele: Nu aveți dreptul să calificați atitudinea biuroului!</p>
                  <p rend="justify">– Atunci cer cuvîntul în cestiune personală!… Vă voi arăta eu dv….</p>
                  <p rend="justify">Președintele: Nu aveți dreptul să amenințați!</p>
                  <p rend="justify">– Ba am!</p>
                  <p rend="justify">Președintele: Ba n-ai !</p>
                  <p rend="justify">– Ba da!</p>
                  <p rend="justify">Președintele: Ba nu!</p>
                  <p rend="justify">– Ba da! Fac apel la domnii deputați… iar dacă voiți să-mi închideți gura cu asemenea procedeuri bizantine, aceasta dovedește că am lovit bine… Istoria ne va judeca… Am zis.</p>
               </div>
               <div type="div3">
                  <head>
                     <anchor xml:id="id_UN_GUVERNAMENTAL"/>Un guvernamental</head>
                  <p>Domnilor deputați,</p>
                  <p>Nu aș fi luat cuvîntul în această gravă cestiune, căci nu văd importanța ei; dar onorabilul preopinent a făcut apel la mine…</p>
                  <p>Preopinentul: Dar n-am făcut nici un apel!</p>
                  <p>— Așa e, dar puteați face… Domnii mei, despre ce este vorba în specie asupra cauzei ce ne preocupă? Onorabilul preopinent a acuzat, dar n-a dovedit nimic. Ei! E ușor să acuzi. Un mare autor englez a zis: La crittque est facile… Veniți cu fapte, domnilor, căci țara e sătulă de vorbe. Și nimeni mai mult decît noi nu ar dori ca această dezbatere să se lumineze cu o oră mai-nainte!</p>
                  <p>Voi intra dar în fondul afacerii… Acum 2.000 de ani, un mare filozof grec a zis: „S-a suit scroafa-n copac!” Prin urmare, domnilor, unde vede onorabilul meu preopinent reacționarismul guvernului? Fac apel la banca ministerială, să ne spuie ea însăși dacă actualul guvern este reacționar! Iată ce va să zică a acuza fără probe palpabile!… Eu cred, domnilor, că pentru prestigiul acestei Camere, opozițiunea nu trebuia să aducă aci această cestiune. Ce să mai zică străinii de noi dacă noi înșine nu avem încredere în guvernul nostru!</p>
                  <p>Prin urmare, cum rămîne cu alegațiunile onorabilului reprezentant al colegiului X de Y? Așa-i că ele cad la prima analiză?</p>
                  <p>Dar să trecem mai departe. Dacă chiar am presupune că guvernul e culpabil, unde vedeți dv. vina lui? Eu, unul, vă mărturisesc, domnii mei, că n-o văd. Concluziunea logică este dar că bine a procedat guvernul în această cestiune vitală… Și în Anglia, țara clasică a constituționalismului, se acuză guvernele, dar acuzațiunile nu merg niciodată pînă la incriminațium! Așteptați dar să ne vedeți la lucru, lăsați să se facă lumină, și numai după ce aceasta va avea loc, numai după aceea, zic, pronunțați-vă… Și după ce guvernul va cădea, fiți siguri, domnii mei, că vom fi noi cei dintîi care îi vom da vot de blam!</p>
                  <p>Răposatul Manolache Costache zicea: „Partidul conservator trebuie să fie sau să nu fie”. Da, domnilor, vom zice și noi: „Ori sîntem, ori nu sîntem”. Unde vede dar onorabilul preopinent greșala guvernului?</p>
                  <p>Într-o țară eminamente agricolă ca a noastră, ar trebui să ne dăm bine seama de ce facem, căci nu se știe dacă mîine nu va fi prea tîrziu!… Țara ne-a trimis aci ca să-i facem interesele, nu ca să combatem guvernul; prin urmare, la ce se reduc toate acuzațiile gratuite ce ni se aduc?</p>
                  <p>Îmi place a crede, domnii mei, că nu se va găsi în această Cameră nici o inimă românească care să nu recunoască imediat că guvernul nu poate fi făcut culpabil într-o cestiune unde a lucrat în mod patriotic… Â bon entendeur, salut!</p>
               </div>
            </div>
            <div type="div2">
               <head>Nunta Engliterei cu România</head>
               <subtitle>(Prin fir telegrafic)</subtitle>
               <p>Prințul Ferdmand era în uniformă de vînător. El a îmbrățișat cu dragoste logodnica sa, care avea aerul cel mai plăcut și cel mai vesel.</p>
               <p>(Agenția româna)</p>
               <p>Îmi este cu neputință să descriu ce s-a petrecut la Sigmaringen cu ocazia sosirii a.s.r. principelui Ferdinand de România. Era grandios, și pana mea se refuză, ca să zic așa, să aștearnă cu cerneală violetă sentimentele ce însuflețeau în acele momente solemne pe toți asistenții.</p>
               <p>Curțile regale și imperiale tresăreau de o dulce emoțiune, doamnele din suită palpitau. Înșiși caii jandarmilor, cu lacrămi de recunoștință în ochi, nechezau într-un mod solemn.</p>
               <p>Cînd prințul Ferdinand se coborî din vagon, prințesa Maria se aruncă în brațele lui.</p>
               <p>– Ah! exclamă prințul. În fine, te revăd, angel dulce al vieții mele!</p>
               <p>– Fried’l!… Atîta putu să exclame blinda copilă, și în geana sa luci o lacrimă.</p>
               <p>– Da’ amu și-o găsit ăștia de hîrjoană? în fața lumii? Irra! Mai lăsați zbegu, plozilor! mormăi bătrînul Lascar Catargiu, pe fruntea căruia se zăreau crețuri sinistre.</p>
               <p>Iar în fund, generalul Mânu exclamă cu o voce în care regretul cel mai sincer vorbea:</p>
               <p>– Dacă nu e puterință, ce mai chichirez gîlceava?</p>
               <p>Un moment, și trăsurile porniră ducînd în sînul lor perechile fericite.</p>
               <p>Mulțimea care se adunase într-un mod considerabil – erau peste cinci regimente de soldați – începu a striga din adîncul plămînilor:</p>
               <p>– Hoch!</p>
               <p>La auzul acestui cuvînt, toate capetele se descoperiră. Singur Lascar Catargiu. Întorcîndu-se cu fața spre mulțime. Începu a amenința cu pumnul:</p>
               <p>– Da’ ci-i, bre? Ați turbat amu? Ne luați cu ho? Ho vouă, șuilor, bezmeticilor, nemți cu coadă! Păcat că n-am adus pe Teleman cu mine, că v-arăta el vouă!</p>
               <p>– Cîinii latră, caravana trece! strigă Alexandru Lahovary cu un gest disprețuitor, care făcu să înghețe zîmbetul pe urechile regalului mire.</p>
               <p>Iar d. Mitiță Sturzea, rănit în tot ce poate avea omul mai patriotic. Începu refrenul cunoscut:</p>
               <p>Neamț, curajos,</p>
               <p>Lasă pușca-n jos!</p>
               <p>Dar caii mergeau înainte, fericiți de a trage pe tinerele perechi răsturnate în trăsură…</p>
               <p>Cînd ajunseră la poarta castelului, tunurile începură să bubuie. Imediat a.s.r. își închise urechile în formă de abajur. Numai generalul Mânu, după ce făcu o inspecție minuțioasă pantalonilor săi istorici, exclamă cu un gest marțial:</p>
               <p>– Aceste tunuri nu mă pot înspăimînta. Ele sînt oarbe!</p>
               <p>La poarta castelului, o bandă de lăutari români, sub conducerea vestitului Stănică Bîrlează. Începu a intona tradiționalul cîntec de nuntă:</p>
               <p>S-a suit mireasa-n prun,</p>
               <p>Sus, nune, sus,</p>
               <p>Și i-a dat un țep.</p>
               <p>La auzul acestui cîntec, în care și cel mai aprig antidinastic ar fi putut vedea unirea României cu Anglia, toți izbucniră în lacrimi…</p>
               <p>– Plîngeți, copii, strigă regele Carol, căci lacrimile te mai ușurează!</p>
               <p>– Ba, sire. Întrerupse generalul Mânu, pe mine nu mă ușurează numai lacrimile…</p>
               <p>Peste o oră, potopul de lacrimi inundă totul… Cînd veniră măturătorii primăriei. Înarmați cu lighenele necesare, ei nu găsiră decît o mare de apă. În mijlocul căreia numai urechile a.s.r. pluteau ca un memento regaloîmperial, părînd a zice tuturor:</p>
               <p>— Trecătorule, mergi de spune la Sparta că ne-am udat de emoțiune.</p>
            </div>
            <div type="div2">
               <head>Menageria regală. Lascăr Catargiu </head>
               <p rend="justify">RACUL (îndărătnicie, necurățenie, tulbureală)</p>
               <p>Nu-i așa că-i potrivită?</p>
               <p>Natura face uneori pocinoage, pentru că de aia-i natură. Ea pune pe umerii unui rac moral un cap de om și îi dă și trupul tot de om. E un capriciu pur și simplu.</p>
               <p>Gravura de mai sus are de scop să îndrepteze această lacună divină și să dea racului ce este al racului.</p>
               <p>Omul al cărui cap îl vedeți figurînd cu atîta succes între cele două picioare de rac, este – cum desigur l-ați ghicit – primul ministru al m.-s. regelui Dacă i-am dat un trup de rac, este pentru ca să ne conformăm legendei – legendă calomnioasă, cum zice Timpul – cum că stimabilul în chestie nu știe să meargă decît nazat.</p>
               <p>Într-o mînă ține un codru de mămăliguță de Golașei – prima calitate brevetată în vramile cînd partidul conservator suferea de tignafes politic și se retrăsese pe unde putuse.</p>
               <p>De altfel, cunoașteți desigur legenda racului. Cînd Gristos era să fie pus pe cruce, racul s-a dus și a furat un cui. Caută ovreii în dreapta, caută în stînga, n-au putut găsi pe hoț! Cui să-i dea în gînd că racul merge de-a-ndăratelea? Pesemne pe vremea aia nu se cunoștea teoria reacțiunii! Dar de atunci racul a fost sfințit și blagoslovit ca să fie mîncat în zile de post.</p>
               <p>Cu racul nostru se întîmplă tot cam așa: cînd vodă vrea ca să postim de libertăți, ne trimite la putere cogeamite racul pe care-l vedeți.</p>
               <p>O singură deosebire este de observat între racul veritabil și racul nostru de la Golașei: pe cînd racul obicinuit se roșește dacă-l fierbi, racul-ministru nu se roșește cu nici un chip. Ce n-a pățit? A fost fiert la l875, a fost prăjit, pus pe grătar, făcut maioneză l2 ani de zile; l-a fiert pe urmă P. P. Carp, l-a ars Lahovary, cînd cu porto-franco, și, cu toate astea, n-a dat nici un semn de roșeață. Sigur că are pielea cutrată cu dracu știe ce comedie și nu prinde roșu. Orice i-ai face, el răspunde:</p>
               <p>— Amu… aiasta… i-om regularisi noi pi tăți!</p>
               <p>În țara noastră racul a schimbat numai două culori: la l870 a inventat crucea de tibifir pe spate, iar la l89l chinorosul. Amîndouă au rămas legendare și au să rămîie încă multă vreme.</p>
               <p>Încolo, semne particulare nu prea are. Sînt prostii de alea fără nici un gust, care nici nu te fac să rîzi. O întinzi, o întinzi, și degeaba! Greu ajungi să scrii o coloană de gazetă despre ele.</p>
               <p>O singură calitate a avut; se zicea despre el: „Ei, domnule, spuneți că-i prost. Așa e, l-a ferit Dumnezeu să fie deștept. Dar, cu toate astea, trebuie să recunoașteți că-i cinstit.” Așa ziceau prietenii cei mai devotați.</p>
               <p>Cu toate astea, și calitatea asta i-a zburat acuma: a trecut bietul rac prin atîtea combinații de la l888 încoace, că, să fi fost un rac veritabil, ar fi ajuns scordolea. A înșelat în dreapta și în strînga, a păcălit, a spus palavre, a făcut tot ce nu-i capabil să facă un rac onest.</p>
               <p>Și i-a mers bine; uit-te cum s-a agățat de banca ministerială și cum stă tolănit, greoi, de crezi c-are să facă icre.</p>
               <p>Să nu zic într-un ceas rău! Așa raci, lasă mai bine să le piară sămînța! Și, cu toate astea, dacă ți l-ar da la birt, ai face scandal și ai da în judecată pe birtaș ca otrăvitor; iar pe banca ministerială îl rabdă o lume și nu zice pis!</p>
            </div>
            <div type="div2">
               <head>Spanachidism</head>
               <subtitle>(Fragment)</subtitle>
               <p>Fostul sinucis luă scrisoarea, o desfăcu cu grabă și o lacrimă i se ivi în colțul pleoapelor.</p>
               <p>„Așadar, ea mă iubește! Și eu, ingratul, tocmai pe ea o uitasem! Să mai citesc o dată”…</p>
               <p>Scrisoarea era simplă, scrisă cu o ortografie necunoscută, dar cu mult sentiment. Ea cuprindea rîndurile următoare:</p>
               <p>„Mișule dragă,</p>
               <p>Nu uita că te aștept diseară în grădină la Icoană Are să fie și Luța cu musiu Barbancioc al ei Mergem ambu patru la «Rașca», la Dimcu</p>
               <p>Te sărut dulce, Sița”</p>
               <p>Spanachidi sărută scrisoarea. Îi rupse cămașa ca să facă pe ea un „fapt divers” pentru a doua zi la ziar, apoi puse restul în cutia lui de scrisori „Margareth Mill”, unde ținea – cum zicea el – „Anuarul amorurilor mele”.</p>
               <p>Acum era vesel. Sița fii depărtase din minte toate gîndurile negre și—l făcuse să uite că trebuia să se sinucidă. Și apoi, la ce s-ar fi sinucis? Ce motive avea pentru asta? Ce nemulțumiri? Nici una! Ziarul la care colabora era mulțumit de el, el era mulțumit de ziar și presupunea că chiar cetitorii sînt încîintați. Tînăr era, viitor avea, și iată că Sița venea să-i puie pe frunte cununa fericirii.</p>
               <p>„Ce inimă bună e Sița! exclamă el singur, cu glas de «aparte». De un an de cînd e bonă la maiorul Ursu mă iubește cu un amor exact. Oricînd poate, ea-mi scrie să ne întîlnim. Ah! de-ar mai dura manevrele, ca maiorul să fie concentrat!”</p>
               <p>Și, zicînd acestea, Spanachidi luă în mînă un ziar „adversar”, pe care-l lua regulat de la redacție, ca să polemizeze.</p>
               <p>Își aruncă ochii pe pagina a treia și ceti:</p>
               <p>„INFORMAȚII</p>
               <p>Sinuciderea din capitală. Aseară s-a sinucis în locuința sa tînărul X. Y. Cauza funestei hotărîri nu este cunoscută. Vom da mîine și alte amănunte.”</p>
               <p>„Ce prost sînt informați! zise Spanachidi. O sinucidere fără amănunte! Lasă, că le arăt eu mîine”…</p>
               <p>Și, luîind condeiul, transformă articolul cu Sinuciderea lui Spanachidi în alt articol: Sinuciderea din capitală.</p>
               <p>„Au să crape de necaz cînd or vedea că numai eu am scrisoarea olografă, scrisă chiar de autorul ei!”</p>
               <p>Apoi își luă pălăria, scoase colțul batistei afară, se privi în oglindă. Își drese mustățile și-și examină punga: „Seara asta o să mă ție probabil vreo zece lei: consumații la «Rașca», chetă la lăutari, bacșiș chelnerului, poate cîteva alune prăjite… Dar nu-i nimic; mîine iau de la administrație «cheltuieli de reportaj»; trăsură la casa mortului, vizită la morgă, bacșiș defunctului”…</p>
               <p>Își luă bastonul și ieși.</p>
               <p>La colț tocmai venise tramvaiul. Dete douăzeci de bani:</p>
               <p>— Pîn’ la Icoană!</p>
            </div>
            <div type="div2">
               <head>Menageria regală. Alexandru Lahovary </head>
               <subtitle>ULIUL-ERETELE (Obrăznicie-cruzime)</subtitle>
               <p>Figura de mai sus – o cunoașteți ca și mine – a pătimit un accident nenorocit; nenorocit nu pentru cap, ci pentru corp.</p>
               <p>Desigur, e o greșeală. E cu neputință să se fi pus cu intenție capul lui Alexandru Lahovary, excelență ce a mâncat la Sigmanngen broaște fripte, pe un corp de vultur.</p>
               <p>Auzi, Alexandru Lahovary vultur! Ca ce? Vulturul înfățișează, precum se știe, măreția pe drept, libertatea, independența. Despre vultur a zis Bolintineanu:</p>
               <p>Astfel e vulturul ce pe piscuri zboară, Aripile taie-i că ar vrea să moară!</p>
               <p>Apoi să ne înțelegem, domnule caricaturist! Ce are a face Alexandru Lahovary cu vulturul? Lui Lahovary poți să-i tai nu numai aripile, dar și urechile și coada, și tot nu renunță la bunătățile „băncii de durere” pentru țară!</p>
               <p>Slava Domnului. Îl știm cîte parale plătește! Liberalii l-au făcut cu ou și cu oțet, de se retrăsese în fundul munților la Vîlcea, și nu mai auzeai de el ca de popă tuns! Apoi unde ați văzut vreodată vultur ascuns în gaură de șarpe? Asta-i curat vorba cîntecului:</p>
               <lg>
                  <l>Cine dracu a mai văzut</l>
                  <l>Iepure vara la plug</l>
               </lg>
               <p>Mai pe urmă, actualul personaj ilustru a ieșit la maidan cînd a văzut că s-a întărit opoziția și că are pe ce se sprijini.</p>
               <p>După căderea liberalilor, acest pseudovultur a suferit toate zgardele posibile și imposibile, că, de ar fi fost altul, ar fi făcut bătături la gît! Apoi ați văzut undeva vultur cu zgardă?</p>
               <p>Atunci, pe ce o fi vultur, zău așa?! Poate pe aceea că e obr… îndrăzneț? Dar, slavă Domnului, noi știm un animal și mai îndrăzneț, care a vrut odată să zbiere ca leul. Cu toate astea, nimeni nu is-a gîndit vreodată să facă din posesorul unor urechi.piramidale un vultur!</p>
               <p>Sau poate – mai știi minune! – pentru că are unghii și e rapace l Așa se poate, dar și rapacitatea excelențeisale nu trece limitele unei găinăm! Cred dar că corpul ce i se cuvenea este un corp de uliu sau erete. Asta-i tot ce l s-ar putea potrivi.</p>
               <p>Uliul este. În adevăr, foarte șiret, ar putea semăna cu un om mincinos. Și, dacă-i vorba să vorbim, subscrisul crede că excelența-sa este un palavragiu de clasa I. Aduceți-vă aminte ce spunea la „Orfeu”, pe vremea opoziției unite. Atunci era contra convențiilor comerciale, contra fortificațiilor, contra domeniilor coroanei; dar… cum a plecat cloșca, jupîn uliul s-a repezit și a înșfăcat puiul de minister!</p>
               <p>Și priviți-l cum stă acuma acățat de bancă, cu buzele pline de fulgi, cu frățiorii căpătuiți, parc-ar fi luat banca în arendă pe toată viața!</p>
               <p>Apoi nu șade rău să compromiteți bunătate de vultur?!</p>
               <p>Prin urmare, jos Vulturul!!! Sus Uliul!!! Dar voi, cloști de familie, păziți-vă puii!</p>
            </div>
            <div type="div2">
               <head>Spanachidi</head>
               <subtitle>Copilăria, trecutul, prezentul, viața și operele sale</subtitle>
               <p>Primim nenumărate scrisori prin care sîntem rugați, conjurați și imprecați să ne lămurim, să fim categorici și să explicăm ce este Spanachidi și spanachidismul, pe care mulți îl iau ca o imaginație a noastră și nu ca ceva real.</p>
               <p>Ei bine, ne vom explica.</p>
               <p>Spanachidi, doamnelor și domnilor, nu este un om, ci un tip. Nimeni nu știe de unde a ieșit, deși fiecare știe unde ar vrea să-l vîre. Din Iași sau din Corint, din Galia ori din Golia – Spanachidi poartă trăsuri caracteristice.</p>
               <p>El apare răpănos, pîrlit, bocciu, umil, dar printr-o miraculoasă putere de rezistență ajunge să ise strecoare oriunde, de preferință în partidele unde talentele sînt mult apreciate și mai ales mult căutate.</p>
               <p>O dată ajuns, Spanachidi pune pe cap pălărie-naltă și-și umflă nările. Acesta este momentul cînd larva spanachidoferă se încarnează și se încanaliază într-o adevărată viețuitoare.</p>
               <p>Redactor la vreo gazetă, Spanachidi profită de biletul de liberă intrare pentru a-și expune nările și pălăria – armele-i de luptă – în toate localurile publice.</p>
               <p>Opinii politice n-are; totuși, pentru că neam de neamul lui nu-i român, el e un Rrrrromânist de calitatea întîi. Atunci, să vă feriți, domnilor socialiști! Din pana lui curg valuri de spanac patriotic: socialiștii sînt vânduți, […] ei n-au nimic sfînt, ei nu respectă nimic, ei murdăresc totul… pînă și nările lui Spanachidi!</p>
               <p>Convins de rolul mare pe care e chemat să-l joace în „țara noastră”, Spanachidi scrie broșuri, care fac mult zgomot cînd le întrebuințezi: ce fîșiitoare hîrtie!</p>
               <p>Școala pe care o face Spanachidi se numește spanachidism. Ea are mulți aderenți, pentru că e greu de intrat în ea, și trebuie să ai o adevărată vocațiune, să fii spanachidist din naștere, pentru ca să poți izbuti să te înscrii într-îinsa.</p>
               <p>Că Spanachidi are talent, asta nu mai încape îndoială; dovadă că el ise cazează repede, precum zice și franțuzul:</p>
               <p>Un spanaque trouve toujours</p>
               <p>Un petit spanaque qui l’admire!</p>
               <p>Și acum, Spanachidi al sufletului meu, vino de-mi mulțumește că te-am explicat, că te-am făcut cunoscut acestei lumi de ingrați, care te nesocotește!</p>
               <p>Iar voi toți, amici și emuli ai veritabilului Spanachidi, strigați cît puteți: Spanac sîntem, Spanac să murim, Spanac să mîncăm!</p>
            </div>
            <div type="div2">
               <head>Holera mitropolitului</head>
               <p>Nu mai este holeră!” Vindecare sigură și radicală!!! Aici, domnilor, aici!!!</p>
               <p>Așa ar trebui să strige Î.P.S.S.T.U.V.Z. mitropolitul primat, care, în sfîrșit, a bătut pe toți doctorii din lume.</p>
               <p>Î.P.S.S. a descoperit leacul împotriva holerăi. Și dacă nu credeți, n-aveți decît să cetiți următoarea rețetă pe care a trimis-o către toți felcerii cu potcap:</p>
               <p>1. A se cînta în toate duminicile, după vecernie, Acatestul Maicii Domnului, pentru ușurarea alteței-sale regale, principesa Maria.</p>
               <p>2. Față de epidemia ce bîntuie multe localități din țară, să se facă în toate bisericile anumite rugăciuni pentru boalele epidemice coprinse în leturghie.</p>
               <p>Toți preoții care se vor constata că au neglijat îndeplinirea acestor ordine vor cădea în grea răspundere.</p>
               <p>Lăsînd deoparte ușurarea alteței-sale regale, prințesa Maria, dintr-un sentiment de pudoare și de dinasticism lesne de înțeles, mai ales că nu vedem ce are a face ușurarea asta cu holera, ne vom ocupa de paragraful al doilea.</p>
               <p>Va să zică, Scurt-preasfîntule, mata crezi că de acuma am scăpat de holeră dacă s-ar turna la institutele bisericești rugăciunile prevăzute în leturghie!</p>
               <p>Bravo-bravo! Numai o mică explicație am dori noi s-avem:</p>
               <p>Vezi, că nu pricepem cura asta de rugăciuni antiholerice. S-o luăm în hapuri, ca pe Cascara-Midi. În fricții, ca mercurul. În formă de injecții Brown-Sécard, sau. În fine, a posteriori. În formă clisterină?</p>
               <p>Aici nu ne deslușim.</p>
               <p>Noi știam, pînă acuma, rezultatele miraculoase ale antipirinei, fenacetinei, glicerinei, chininei, dar de minunile leturghiei nu auzisem încă.</p>
               <p>Necredincioșii spun, iubite sfînt, că te-ai cam făcut de rîs cu ordonanța asta, care nu mai are trecere decît la băbuțe. Cît nentru oamenii care nu sînt măicuțe – căci sînt bărbați care sînt măicuțe rău de tot – aceia se tăvălesc de mteligența medicală ce se ascunde sub mitra pe care o porți pe cap.</p>
               <p>Drept aceea, te-aș ruga, cu evlavie și cu ouviință, să-mi spui și mie de unde ai scos leacul ăsta: din vremea preasfîntului Ghenadie, făcătorul de copci, ori din vremea sfintei cuvioase Paraschiva, făcătoarea de ciorapi de fildicos!</p>
               <p>Zece cuvinte plătite.</p>
            </div>
            <div type="div2">
               <head>Marele căpitan </head>
               <p>Fost locotenent în armata prusacă. Venit în România, a îmbrățișat cariera de domn, ca voluntar.</p>
               <p>Nu cunoaște teoria, nici practica. în loc de mînuirea armelor știe mînuirea sforilor.</p>
               <p>Cînd merge călare, parcă-i Moș Teacă în Dobrogea.</p>
               <p>Partizan al bătăii în armată, bate… apa în piuă. Își bate capul să facă parale, bate toba despre binefacerile lui, e bătut de noroc și bătut la cap. Odată a fost bătut la Iași cu mere bătute.</p>
               <p>În timpul campaniei, a dat dovezi de o enormă vitejie: a văzut zdrobite sub el cincisprezece ocheane.</p>
               <p>Comersant clasa I, nu plătește patentă. Acționar la mai multe fabrici și reacționar în.politică.</p>
               <p>Galantom peste fire. Împarte în dreapta și în stînga Bene-merenti oricui îi face un serviciu. Întocmai ca țalul de la „Bulevard”, care plătește la casă cu mărci.</p>
               <p>Partizan al anonimatului în presă, nu iscălește niciodată articolele prin care se laudă în Monitor.</p>
               <p>Iubitor de reforme. Își dă la reparat în fiecare an tunica, pantalonii de mare ținută și mesagiul de deschidere a corpurilor legiuitoare.</p>
               <p>Prieten nedespărțit de Duca, are să ceară acestuia un mare serviciu în curînd: deja e pe ducă.</p>
            </div>
            <div type="div2">
               <head>Don maior Fritz</head>
               <p>Maior la alegere, nu la vechime. Unchiul a ales pînă a cules. Se zice că natura nu face salturi, prinții însă fac grozav.</p>
               <p>Băiat tînăr și frumușel. Urechi nedeciuplinate. Părul blond, barba rade… pentru că nu crește.</p>
               <p>Amator de parăzi – ca un Tecușor; amator de rachiu cazon – ca un aghiotant.</p>
               <p>A studiat la școala vieții, unde nu se dau examene. Cunoaște ortografia inimii și întrebuințează pluralul în loc de singular.</p>
               <p>Comandă batalionul I de vînători de acasă.</p>
               <p>Cunoscător în istoria țării, admiră Luptele românilor de Văcărescu.</p>
               <p>A găsit mijlocul de a-și face palat la Cotroceni fără parale: melitarul nu dă bani, leat!</p>
               <p>În privința cunoașterii limbii românești, se împodobește cu pene de… Păun. Ia parte la ședințele Senatului, unde sforăie reglementar.</p>
               <p>Membru al tuturor societăților savante din țară și în special al societății de geografie, cunoaște perfect Sinaia și drumul la Urlătoarea din Poiana-Țapului.</p>
               <p>Suferă de galantomia ereditară despre partea unchiului.</p>
               <p>Semne cazone: trage nădejde că are să guverneze în țara românească – cum trage nădejde spînul de barbă.</p>
            </div>
            <div type="div2">
               <head>Noului-născut </head>
               <epigraph>Nu vei domni, Macbeth</epigraph>
               <p>Spun poveștile bătrîne că la fiecare naștere vin ursitoarele să prorocească pruncului norocul sau restriștea ce-i rezervează viitorul.</p>
               <p>Și iată că astăzi se trîmbițează tuturora – ca de răsărirea unei Mesii – nașterea unui copil, care – spun magii poliției – schimbă cu totul mersul normal al istoriei acestei țări.</p>
               <p>Nu știm ce or fi prorocit ursitoarele; dar precum marele romancier al Franței, Alphonse Daudet, dedică pe Sapho copidor lui „cînd or avea douăzeci și unu de ani”, așa scriem și noi rîndurile astea pentru copilul lui Ferdinand Hohenzollern – „cînd o fi în vîrsta în care omul poate cugeta”.</p>
               <p>Tu te-ai născut, copile. În mijlocul luxului și al bogăției. În același ceas în care se nășteau pe lume mii de prunci în colibe sărmane, fără vraci aduși din Anglia, fără îngrijiri și fără mîngîieri; alții se nășteau pe cîmpul ars de soare, sub biciul vătăjeilor. Părintele tău, crescut și el în lux și fără să știe ce e munca, s-a bucurat de nașterea ta nu pentru iubirea ce-ți poartă, ci pentru că prin tine îi e asigurată lui și neamului lui domnia peste o țară îmbelșugată. Părinții miilor de nenorociți născuți cu sărăcia la cap, sînt oameni muncitori, care fac să crească holdele bogate, al căror rod îl stăpînesc ai tăi!</p>
               <p>Vei fi crescut, copile. În îngîmfare. În dragostea de tine însuți. În disprețul gloatelor necăjite. În ura potrivnicului. În egoismul cel mai rușinos.</p>
               <p>Și vei ajunge în vîrsta în care ți se va încredința grija de a te conduce singur prin valurile vieții…</p>
               <p>Părinții și dascălii tăi îți vor fi spus pînă atunci că cerul ți-a încredințat ție menirea de a cârmui peste un popor de cinci milioane de suflete – suflete blînde și îndelung răbdătoare. Ei îți vor fi zugrăvit națiunea ca pe o păpușă de ceară, care se poate modela în toate chipurile, după voința unsului lui Dumnezeu; îți vor fi arătat viitorul tău senin ca un cer albastru; îți vor fi spus că ai în tine puterea de a trece prin viață fără turburare; te vor fi cîntat ca pe un mag în stare de a zdrobi stîncile, de a ocoli furtunile, de a înfrînge toate piedicile, veacul chiar!…</p>
               <p>Ei bine. În ziua cînd vei deschide ochii și vei voi să pui stăpînire peste tronul făgăduit, nu vei găsi în locul lui nici urma că odinioară a existat!</p>
               <p>Carol al doilea, nu vei domni!</p>
               <p>De azi în douăzeci de ani omenirea va fi scuturat de mult povara monarhiilor, ea va fi șters rușinea unor veacuri de stăpînire sălbatică, va fi intrat în deplina ei putere.</p>
               <p>De azi în douăzeci de ani, copile, omenirea liberă și civilizată va fi izgonit din domeniul faptelor prezente pe falșii ei păstori, pe aceia care o împing la vrajbă nejustificată, la măcel și la moarte.</p>
               <p>Deja pe fața tuturor acestor cîrmuitori se scrie soarta moșneagului rege Lear.</p>
               <p>Popoarele. Îngenuncheate pînă azi tiraniei unor cuceritori. Încep să cîrtească împotriva acelora pe care i-au tolerat pînă acum. De pretutindeni se urcă pînă la treptele tronurilor plîngerile celor umiliți, care mîine se vor transforma în strigătul revoltaților.</p>
               <p>Și pe ruina tronurilor sfărîmate, acolo unde azi domnesc îngîmfații și trântorii, se va ridica mîine statua liberării omenirii; în locul sceptrului – lumina; în locul coroanei – pacea, liniștea și armonia universală!</p>
               <p>Coroana pe care azi o poartă pe fruntea lui orice degenerat, ajutat de o mînă de lachei, o va purta mîine obștea celor ce muncesc și fac să răsară din rărunchii pămîntului toate bogățiile lumii.</p>
               <p>Dascălii îți vor spune că ești chemat să domnești peste țară; tu nu-ți pleca urechea Ia lingușirile fățarnice ale celor plătiți să-ți amețească închipuirea. Ascultă vuietul ce iese din cîmpiile muncite de mizerie și de robie; ascultă valul popular, care geme înfuriat, și înțelege din șoapta tăinuită că viitorul tău nu-ți arată calea stăpînirii!</p>
               <p>Nu vei domni, Carol al doilea, pentru că vîntul vremii va spulbera tronul înainte de a fi sunat ceasul domniei tale!</p>
            </div>
            <div type="div2">
               <head>Răspunsul la mesaj </head>
               <p>Domnule Carol,</p>
               <p>Mai întîi de toate, doresc ca mica mea epistolă să te întîmpine în momentele cele mai fericite ale sănătății matale. Cît despre mine, vei ști că m-am tăvălit de rîs cînd ți-am citit mesajul.</p>
               <p>Ia ascultă-mă, nene, știu eu că ești rege și că un rege nu poate să spuie tot ce are el pe suflet; dar, să-ți spun drept, nu m-am așteptat să le torni așa late cum le turnași în mesajul de ieri. Le-ai turnat… l-aș… (sic!) parcă erai tocmit cu ziua.</p>
               <p>Să ți-o spun: și eu spun multe mofturi cititorilor, că de-aia-mi zice Rigolo, dar ca d-ta nu sînt în stare să le ticluiesc.</p>
               <p>Mai întîi zici că însurătoarea amicului Fritz și nașterea puiului de Carol au bucurat țara.</p>
               <p>Ei, aș! Spune drept; crezi vreo vorbă din toate astea?</p>
               <p>Cu mine nu umbla să faci politică și diplomație, pentru că eu nu te spui la nimeni, și nici rege n-am să mă fac, ca să zici că umblu să-ți iau locul. Dar, uite, aș da mult să știu ce crezi în conștiință cînd citești poliloghia aia pe care ți-o scrie Lahovary și vezi cum te aplaudă gogomanii.</p>
               <p>Eu, să fiu ca tine, nene Carol, m-aș apuca odată și i-aș înjura de mamă, numai așa, de gust fistichiu, ca să văd: tot au să mă aplaude?…</p>
               <p>La urma urmei, de ce ai fi rege dacă nu ți-ai permite cîteodată să faci o farsă lacheilor?</p>
               <p>Mi-a părut întotdeauna rău că nu te pot găsi într-un colț, ca să-ți spun toate astea verde-n față, cum ți le scriu aici. Se zice că nu ești tocmai Tănase și că numai te faci Gheorghe, dar, altfel, din fire nu ești Enache. Ei bine, eu aș vrea să te întreb un lucru: Pleci de la palat înconjurat de jandarmi, ajungi la Mitropolie, asculți sfeștania mitropolitului, apoi mergi la Cameră de-ți citești fițuica aia tipărită.</p>
               <p>Pe drum nu te salută nici dracu, la Cameră te aplaudă numai guvernamentalii; spune drept: cînd te-ntorci acasă ce gîndești? Cum îți pare țara asta? Cum îți par deputații lachei?</p>
               <p>Eu, vezi, dac-aș fi rege, n-aș da două parale pe toate fleacurile astea, pentru că știu că ele se fac oricui are slujba asta, nu personal mie. Uite: dacă mîine ar veni cineva și ar face rege pe Nicu Metz, ori pe Costică Kneazu, eu sînt sigur că ei ar avea întocmai onorurile pe care le ai tu astăzi.</p>
               <p>Lumea noastră e a dracului. Cîțiva au pus mîna pe putere, și pentru că nebunii vor totdeauna să aibă cîte un staroste, și-au pus în cap un rege. În fond. Însă, regele nu-i altceva decît alesul unei cete care ține în mînă pe cei mulți și toate bogățiile.</p>
               <p>Acuma, dacă-i bal, bal să fie. Din momentul ce știu că nătăflețu ăștia au nevoie de mine – că altfel s-ar lua a doua zi de chică între ei – eu mi-aș plăti odată luxul să-mi bat joc de sufletul lor; dar știi, frumos, fără perdea, să le placă și lor!</p>
               <p>Pe mine mă bate gîndul că gîndești tot ca mine. Dacă e așa, nu pricep de unde-ți vine încăpățînarea asta de catîr, ca să ții musai să fii rege pe viață… La urma urmei, ai făcut destule parale. Încît ai putea pleca pe aici încolo, ca să petreci unde ți-ar fi lumea mai dragă. Ce zor să faci păpușerii, să te faci de rîs, să te admire copiii și să lași să te ocărăsc eu cum îmi place!</p>
               <p>Nu te-ai mai săturat de paradă, de tunuri, de jandarmi și de deputați? Adică, serios vorbind, ții mult să te aplaude Popovici-Răcăciuni, Dobrescu-Chitanță și Take Ionescu? Ții mult să ai un balamuc întreg în cap?</p>
               <p>Nu ești om serios, vere Carol!</p>
               <p>Am văzut mulți nebuni și mulți pasionați în lumea asta. Unul s-a împușcat pentru o actriță, altul a înnebunit căutînd să afle patratul cercului, un al treilea s-a spînzurat pentru că n-a reușit la examen… Cum îți spun, am văzut tot soiul de nebuni. Dar, ca om teafăr și cu parale fiind, să-ți faci capul calendar de bunăvoie și să discuți politică înaltă cu Catargiu numai tu ești în stare.</p>
               <p>Ce-ți folosesc toate astea, poți să-mi spui?</p>
               <p>Reclama? Dar cu banii pe care îi ai ți-ai putea face o reclamă strașnică, fără să recurgi la maimuțării proaste ca alea de ieri…</p>
               <p>Fugi de-acolo, că nu te mai înțeleg; parol, nu te-nțeleg!</p>
               <p>Nu vezi că, la urma urmei, vă trageți pe sfoară unii pe alții? Parcă ăia care te-au aplaudat ieri te iau în serios; ori tu pă ei?</p>
               <p>Moft!</p>
               <p>Iți spun eu: mai bine apucă-te de alt negoț și nu umbla cu spanacuri regale, că s-au deocheat!</p>
               <p>Crede-mă pe mine, că eu nu-ți vreau răul!</p>
            </div>
            <div type="div2">
               <head>Bătaia în armată </head>
               <p>În vălmășagul vieții de toate zilele. Încercăm adeseori decepții, deziluzii sfâșietoare; ni se pare adeseori că e zadarnică lupta pe care o ducem și zadarnică truda noastră. Atunci noi cădem în scepticism și încetăm de a privi cu încredere izbânda viitoare.</p>
               <p>Dar sînt minute care ne înviorează, care readuc în inimile noastre entuziasmul de altădată și ne fac să trăim plini de speranță, să muncim înainte. Niciodată minutele acestea nu sînt mai puternice, mai hotărîtoare ca atunci cînd ne găsim în mijlocul dv. Văzîndu-vă cum ați venit. În număr așa de mare, stînd în contact cu entuziasmul sincer care vă însuflețește, simțim ca un potop de viață nouă invadînd în sufletele noastre, ca să curățe toate decepțiile și tot amarul de care sîntem cuprinși.</p>
               <p>Întrunirea de azi, impunătoare cum e, ne dă mai mult curaj decît orice altă împrejurare fericită din viață. Priviți-vă singuri. Vechile partide, acelea care au la îndemînă, unele, poliția, alții, banii, nu izbutesc niciodată să aibă un public atît de numeros și, mai ales, atît de simpatic. Ați văzut alte întruniri? Sala plină de scaune, oratorii opăriți, bietul public – microscopic și adus de silă – ascultă cu răceală.</p>
               <p>Fără îndoială, s-au schimbat vremile. Evoluția care s-a săvîrșit în întreaga noastră viață socială se arată și în starea morală și intelectuală.</p>
               <p>Dacă nu mai departe decît acum cincizeci de ani ai fi spus boierului tabetliu că în anul mîntuirii l894 n-o să mai meargă de la București la Ploiești cu diligența ci cu trenul; că o să bată telegraful de aici Ia Paris; că o să poată sta acasă și să audă opera de la Londra cu ajutorul telefonului, tabetliul ți-ar fi spus că ești nebun.</p>
               <p>Ei bine, minunea s-a săvîrșit, Anticrist s-a arătat pe pămînt!</p>
               <p>În ordinea politică, același lucru: odinioară, nu mai departe decît acum cinci-șase ani, noi, socialiștii, eram tratați de dinamitarzi, petroliști, farmazoni, cîte și mai cîte! Iar azi socialistul vine să vorbească în fața cîtorva mii de oameni, și nici oamenii nu-și fac cruce, nici Dumnezeu nu-l trăsnește!</p>
               <p>Mai mult, pînă mai ieri muncitorimea era roabă. Nimeni n-o baga în seamă, ea im avea nici un soi de drept și nici un soi de lumină. Iar azi, muncitorii vin în întruniri sa aplaude, alături cu oameni din clasa de sus; ba mîine ei vor merge să voteze cu toții, cot la cot cu boierii, căci votul universal nu poate să întîrzie.</p>
               <p>Neîndoielnic, a venit vremea de apoi.</p>
               <p>Dar nu acesta e subiectul cuvîntării mele.</p>
               <p>E o simplă paranteză, pe care nu puteam să n-o fac</p>
               <p>Înainte de a vă vorbi despre bătaia în armată.</p>
               <p>Ați cetit desigur și dumneavoastră că în armată se bate. Știți ca și noi că aceea ce se petrece în cazărmile noastre e înfiorător. Pentru cele mai mici așa-numite greșeli de disciplină, pentru fapte care aiurea n-ar avea nici o însemnătate, oamenii sînt insultați, umiliți, bătuți, torturați. Uneori barbaria e împinsă pînă dincolo de margini, uneori nenorociții sînt uciși!</p>
               <p>Nu am vreme să insist asupra tuturor sălbăticiilor monstruoase din cazărmi: le șuți ca și mine, și, ca și mine, v-ați simțit înfiorați cînd le-ați aflat.</p>
               <p>Dar e firesc să vă întrebați: cum se explică atîta mișelie, atîta infamie, atîta cruzime? Cum se face că în cazărmi domnește altă judecată, altă morală, altă simțire decît aceea pe care o-ntîlnim în mijlocul lumii civile? Cum e cu putință ca-n mijlocul civilizației noastre să se petreacă sălbătăcii așa de crude?</p>
               <p>Iată atîtea întrebări naturale la care trebuie să răspundem.</p>
               <p>Eu cred că. În primul rînd, trebuie învinovățită educația cazonă. E o educație care nu poate da alte rezultate decît acelea pe care le vedeți.</p>
               <p>Închipuiți-vă numai: iei pe om de acasă, sănătos, zdravăn, cu mintea întreagă – cel puțin așa l-a constatat consiliul de recrutare – și, după șase luni. Îndată ce nenorocitul s-a făcut căprar, ia cîmpii. Începe să creadă că el are dreptul să taie și să spînzure pe toți cei ce n-au la mînă două galoane de lînă și pe toți civilii.</p>
               <p>Să facem puțin psihologia lui Stan Păpușă, vîrît în cazarmă.</p>
               <p>Cînd l-au luat de acasă, era cu minte, ca noi toți. L-au dus în miliție. îndată au dat ordin să-l tundă cazon – cînd s-o izbi musca să facă plici! – și…</p>
               <p>– Nu umbla cu plete, leat, că tu ești melitar, nu ești țivil!</p>
               <p>Bietul om rabdă, tace și nu pricepe.</p>
               <p>După asta. Îi scot hainele lui și-i dau altele; haine pe care întîlniți toate culorile: tunică albastră, nasturi galbeni, la mînică roșu ori verde, fireturi galbene… mă rog, parc-ar fi la bal mascat. Acela care-l îmbracă are grija să-i spuie:</p>
               <p>– Ai îmbrăcat livreaua statului, leat! De-acuma nu te mai îmbraci ca țivilii, să te cunoști că ești catană!</p>
               <p>Stan Păpușă sufere și asta și tot nu pricepe.</p>
               <p>A doua zi, don căprar vine și… îl învață să umble! De, omul știa, că umblase și pîn-atunci, că doar nu era olog. Dar căprarul îi strigă:</p>
               <p>– Calcă pă note, leat, că de-aia ești melitar! Talpa la pămînt, răcane, că nu mai ești țivil!</p>
               <p>„Ce-o mai fi și asta?” se-ntreabă Stan Păpușă.</p>
               <p>Dar, îndată ce vrea să cîrtească, don căprar îi strigă, cu un strigăt cazon, bineînțeles:</p>
               <p>– Nu răspunde, leat, că eu sînt căprar! Știi tu ce-i un căprar?</p>
               <p>Și așa trece zi după zi. Soldatul se scoală după semnal, se îmbracă cazon, calcă pă note, mănâncă pa două rînduri, salută reglementar, fumează după deciuplină, se culcă numai după orden… în sfîrșit, toate alea se fac în armată după anume convenții, după tiurie.</p>
               <p>Mai adăogați la toate astea vorbele vestite:</p>
               <p>– Cînd ăi întâlni un țivil pă drum, dă-i cu cotu, să te vadă că ești melitar!</p>
               <p>Mai adăogați apoi:</p>
               <p>– Supirioru ți-e și tată, și mamă!</p>
               <p>Mai adăogați faptul că adevăratul militar nu are altă preocupare și altă grijă decît să avanseze, adică să fie mai mare ca alții, și veți vedea dacă e ou putință ca mintea cea mai sănătoasă să poată rezista.</p>
               <p>În așa împrejurări, Stan Păpușă începe să slăbească la cap după cîtva timp. Începe să creadă în adevăr că el e altceva decît muritorii de rînd. Și. Îndată ce se face căprar, el ia cîmpii, el începe să imiteze pe vechiul don căprar, căci:</p>
               <p>– Căpraru e leat cu Dumnezeu ‘</p>
               <p>Atunci începe și el să toarne la ploton de pedeapsă, cu cățeaua-n spinare, să strige: „Cheamă pă dracu dă la lampă, răcane”, să săvîrșească toate păcătoșiile și toate nelegiuirile iînchipuite și neînchipuite.</p>
               <p>Aceasta e psihologia adevăratului militar, aceasta este educația cazonă, care zăpăcește mințile, care întunecă seninătatea oonștiinței, care face dintr-un om sănătos o ființă ridiculă. Căci nu-i puțin lucru să crești pe un biet muritor cu giîndul că el e om superior tuturora, că nimeni nu-i ca el.</p>
               <p>Și ceea ce se petrece de la soldat la căprar urmează înainte pînă la cel mai înalt grad, toată educația militară fiind întemeiată pe principiile ce am arătat. Mai mult, educația asta crește, se dezvoltă în mod uriaș de-a lungul carierei unui militar.</p>
               <p>S-ar părea, cetățeni, că toate astea nu au decît partea ridioulă. E de rîs, nu-i așa?</p>
               <p>Ei bine, asta ar fi o mare greșală. Nu-i o farsă ridiculă aceea ce se petrece în cazarmă. E o farsă odioasă, e o dramă sfîșietor de reală, e cea mai îngrozitoare tragedie omenească. În care victimele se sting sub o imensă durere.</p>
               <p>Știți bine că ocna militară, pe care au numit-o oazarmă, e înconjurată cu un zid chinezesc: nici o rază de lumină și de dreptate nu pătrunde acolo, și numai rareori străbat pînă la noi tânguitoarele glasuri ale celor ce sufăr și pier! Călăii au avut grijă sa păzească riguros aceste ocne, deasupra cărora, mai bine deoît deasupra iadului, ar trebui înscris versul lui Dante:</p>
               <p>Lăsați orice speranță, voi, care intrați aci!</p>
               <p>Știți bine că nenorocitului bătut și umilit nu l se lasă nici dreptul de a se plînge, dreptul acesta cafe le era dat și robdor din vechime. Năpăstuitul trebuie să ceară voie tot de la cel care l-a asuprit, să ceară voie „pe cale ierarhică”, altfel. Închisoarea e gata, și e aspru consiliul de război… cînd e vorba de un inferior nedisciplinat!</p>
               <p>Cu toate astea, deși s-au îngrădit așa de bine, sînt atîtea barbarii, atîtea cruzimi care au ajuns pînă la noi. Încît ne-ar trebui volume ca să le putem înșira pe toate.</p>
               <p>Vă voi aminti numai de una.</p>
               <p>Cunoașteți vestita crimă de la Ștefănești, a căreia victimă a fost nenorocitul brigadier Eftimiu. Omul acesta, torturat într-un mod îngrozitor de căpitanul Căliman și de sergentul-major Georgescu, a murit în urma schingiuirilor suferite. S-a spus că el s-a sinucis Fie. Dar atunci pentru ce nu s-a făcut o contraanchetă? Pentru ce nu s-a admis autopsia medico-legală cerută de noi? Și apoi, chiar sinucidere de-ar fi, nu s-a constatat destul de clar că nenorocitul s-a sinucis din cauza barbarelor maltratări?</p>
               <p>Eu am fost acolo și am văzut cadavrul nefericitului. Am să țin minte întotdeauna ziua ceea tristă de toamnă. Pe covorul de frunze. În pădure, zăcea întins, cu ochii mari deschiși, cu trupul plin de vînătăi, fostul apărător al țării, ucisul de camarazi-i superiori!</p>
               <p>Eu n-am uitat-o. Și dacă am adus cu mine impresii de groază și de milă, nu pot isă nu vi le spun dumneavoastră, cetățeni liberi, singurii judecători în care ne punem toată încrederea!</p>
               <p>Am văzut cadavrul nenorocitului aruncat în pădure, să-l bată vîntul, să-l mănînce corbii, părăsit și după moarte, așa cum cineva nu și-ar arunca nici un cîine la care ar ține. Și m-a uimit ticăloșia asasinilor.</p>
               <p>Ei bine, cu toată oroarea faptului, rezultatul l-ați văzut: tribunalul militar, educat și el în aceleași principii cazone, n-a dat sălbaticilor decît o pedeapsă ridiculă, cea mai mică pedeapsă ce se găsește în cod. Dacă s-ar fi prevăzut un minimum de cinci lei amendă, ar fi acordat acel minim!</p>
               <p>Și să nu credeți că avem a face cu niște judecători miloși în genere. De loc. Vă aduceți aminte că tot consiliul de război a judecat acum cîțiva ani pe un soldat care aruncase cu o piatră intr-un maior. Atunci, deși s-a constatat că soldatul era nebun, judecătorii militari l-au osîndit la muncă silnică pe viață!</p>
               <p>Vedeți bine deosebirea. De unde vine ea? Ea vine din oreșterea militară care falșifică judecata omenească și face pe „superior” să vadă în inferiorul în grad o ființă inferioară, față cu care nu merge să fii nici drept, nici uman!</p>
               <p>Și judecata asta cazonă se pune mai presus de legi, de Constituție, de tot, pentru că e militară, și atîta ajunge.</p>
               <p>De pildă, sînt țări, cum e Rusia. În care bătaia este prevăzută în lege. Acolo superiorul are dreptul să ordone pedepse corporale. La noi însă s-a schimbat vechea „condică penală ostășească” în care bătaia era consfințită. Mai mult, actualul „cod de justiție militară” pedepsește pe superiorul care lovește pe inferior.</p>
               <p>Și totuși, bătaia nu numai că nu s-a desființat de fapt, dar constituie un obicei zilnic.</p>
               <p>Bătăușii sînt deci și antilegali.</p>
               <p>În funcțiunile civile, unde nu există o morală de corp, funcționarul care nu-și poate împlini datoriile după cum prescrie legea își dă demisia; în armată, nu. Ofițerul bătăuș știe bine că legea îl oprește de a bate, și totuși, departe de a-și da demisia, atunci cînd vede că nu se poate achita de obligații fără să calce legea, el lovește, brutalizează, torturează.</p>
               <p>Ce să mai vă spun de Constituție? Superiorul, care crede că e „leat cu Dumnezeu”, nu vrea să știe de asemenea moft țivil. El crede că, o dată ce e militar, soldatul a încetat de a fi cetățean. Inviolabilitatea persoanei? Astea or fi bune pentru țivili, dar nu pentru oamenii care își iau legile, moravurile, tradițiile și morala lor aparte!</p>
               <p>Și, dovadă că toate aceste monstruoase barbarii, care pălmuiesc civilizația ce ne-am dat, nu sînt cazuri izolate, ci urmările unei doctrine întregi, unui întreg sistem, aveți cuvintele rostite de apărătorii lui Căliman. Ați auzit cum căpitanii Lambru, Milicescu – și alți Alexandri Machedoni – au afirmat că toți bat, ca și cum ar fi voit să ne spuie că e un fapt foarte natural.</p>
               <p>Nu e vorbă, ei n-aveau nevoie să ne convingă despre asta. Căci chiar în ziua cînd consiliul de război judeca pe Căliman. Într-o cameră de jos a tribunalului militar un soldat gemea de bătăile primite de la un superior. Și nu se găsea doctor, și nu se găsea ofițer de serviciu, ca să trimită pe bietul om la infirmerie, căci de spital nu mai vorbesc: ca să intre acolo un soldat, trebuie un arsenal întreg de forme.</p>
               <p>Cunoașteți povestea pîn’ la sfîrșit? Soldatul a murit peste două zile, iar socialiștii, care divulgă asemenea fapte, sînt niște trădători de patrie!</p>
               <p>Căci tot judecata cazonă, această faimoasă judecată croită pe un anume calapod. Încearcă să stabilească legenda idioată că nu mizerabilii și asasinii sînt rușinea neamului nostru, ci aceia care descoper și înfierează fărădelegile lor!</p>
               <p>Se-nțelege, ne pasă prea puțin de părerea sceleraților despre noi, pentru că avem credința nestrămutată că apărăm o cauză dreaptă, cauza celor mai nenorociți robi, și nu cîteva fraze neroade, ori cîteva amenințări caraghioase au să ne schimbe convingeri atît de adînci.</p>
               <p>Noi ne facem datoria pentru că așa credem, pentru că așa simțim, și ne-o vom face întotdeauna, oricît de mari ar fi jertfele, oricît de serioasă ar fi primejdia!</p>
               <p>Viața mizerabilă ce se creează soldatului în cazarmă nu putea să nu impresioneze adînc lumea dinafară.</p>
               <p>De unde mai-nainte vreme se cînta viața de soldat ca o viață fericită, pentru că relele îndurate nu se comunicaseră în afară, astăzi tinerii fug de cazarmă cu groază. Cărei cauze credeți că se datorește faptul că nu se mai găsesc candidați pentru școlile militare? Fără îndoială, numai regimului la care e supus elevul, căci tortura există, sub alte forme, și în școala militară.</p>
               <p>Și dacă așa gîndesc cei de la oraș, vă puteți închipui ce e la țară. Acolo, cetățeni, e o adevărată panică atunci cînd vine vremea sorților. Plâng satele de groază și de milă; convoiul de robi, convoiul de militari, e petrecut ca un alai de mort. Căci fiecare știe cînd pleacă, dar nimeni nu știe de se va întoarce, de nu-i va ieși în drum un Căliman, care să-i stingă viața în pădurea de la Ștefănești!</p>
               <p>Și spaima asta de miliție nu-i nouă, pentru că nu de ieri, nu de azi datează suferința celor încazarmați. Poporul a-nțeles așa de bine amarul vieții militare, el a simțit așa de igreu povara traiului cazon, și atît de mult l-a îndurerat robia ce se numește „tributul de sînge”. Încît în dîntecele lui. În plîngerile acestui neam de asupriți, cătănia e zugrăvită tot așa de negru ca ciocoimea.</p>
               <p>Ascultați cum cîntă poporul:</p>
               <lg>
                  <l>Cine m-a făcut cătană</l>
                  <l>Să nu-și mai dea de pomană;</l>
                  <l>Că pomană și-a făcut</l>
                  <l>Cînd mi-a pus pușca de gît.</l>
                  <l>Cine-o stîrnit „hai la sorți”</l>
                  <l>Putrezi-i-ar carnea-n gros</l>
                  <l>Și ciolanele pe șes</l>
                  <l>Vinde-ți, maică, boii toți</l>
                  <l>Și mă scoate de la sorți</l>
                  <l>Vinde-ți, maică, ce-i putea</l>
                  <l>Și mă scoate din belea!.</l>
                  <l>Iar mama răspunde:</l>
                  <l>De la sorți și de la moarte</l>
                  <l>Maica nu te poate scoate!</l>
               </lg>
               <p rend="justify">Iată poezia sfîșietoare a poporului cînd e vorba de armată! Negreșit, poeziile astea nu sînt minuni de versificare, poporul nu face artă pentru artă. Dar în rîndurile acestea e închegată toată durerea țărănimii, ai căreia copii sînt dați celei mai grele dintre robii.</p>
               <p rend="justify">Poporul nu are teorii multe. Dar, fără s-o poată exprima clar, el a-nțeles că armata permanentă e un jug. În toate poeziile poporului se cuprind durerile care-l apasă, și între aceste dureri armata ocupă un loc de căpetenie.</p>
               <p rend="justify">Fără îndoială, este ceva putred în armată, și acel ceva e armata însăși. Așa cum e organizată armata permanentă, ea nu poate naște decît chinul și desperarea.</p>
               <p rend="justify">Credeți oare că acei ce bat și torturează sînt oameni în fața cărora trebuie să te închini? De loc.</p>
               <p rend="justify">Cunoaștem mulți băieți, care, nețputînd face nimic în școală, au fost dați în armată; cunoaștem ucenici, care, nefiind capabili să rămîie meseriași, și-au găsit refugiul iarăși în oștire. Și toată vermina asta, toți avortonii școlilor și ai mesenilor folositoare, toată mișuna incapabililor și inutililor, vin. În urmă, să pălmuiască, să umilească. În puterea gradului lor, tot ce neamul nostru are mai sănătos și mai folositor, pe copiii țăranului!</p>
               <p rend="justify">Și ei, care muncesc, care întrețin pe ofițer, care produc și aurul ce el poartă pe umeri, și sabia cu care-i lovește, și hîrtia pe care-i scrisă legea lui – robia lor – ei trebuie să-și închidă ochii și să-și închidă demnitatea, să-și reție ura ce le clocotește în piept, durerea care-i zbuciumă… să nu poată lovi pe mizerabil!!</p>
               <p rend="justify">Cum să nu-ți explici dezertările și sinuciderile, aceste revolte pasive, aceste manifestări ale desperării soldatului?</p>
               <p rend="justify">Citiți Monitorul oficial, și vedeți cum soldații dezertează cu grămada; citiți statisticile sinucișilor, și aflați că armata este aceea care produce cel mai mare contingent de morți silite.</p>
               <p rend="justify">Poate cineva să nu creadă tot ce spunem noi, poate să ni se spuie că exagerăm necazurile din armată; dar țifrele vorbesc de la sine, ele zugrăvesc mai bine decît orice discursuri traiul de nesfîrșite mizerii al apărătorilor patriei!</p>
               <p rend="justify">Și cînd te gîndești că tot lanțul acesta de chinuri se strînge în numele disciplinei și al așa-numitei „onori militare”!</p>
               <p rend="justify">Onoarea militară? Dar credeți că poate avea onoare un om care lovește pe un inferior, care torturează fără milă?</p>
               <p rend="justify">Nu, domnilor. Să vă povestesc un singur incident din crima de la Ștefănești, pentru ca să vedeți ce temei trebuie să punem pe onoarea asasinilor.</p>
               <p rend="justify">Cîteva zile după ce am istorisit în ziar toată drama înfiorătoare, al căreia trist erou a fost căpitanul Căliman, el a căutat să mă-ntîlnească, pentru ca să-mi spuie că nu-i nimic adevărat din tot ce scrisesem.</p>
               <p rend="justify">Se înțelege, i-am răspuns că informațiile mele sînt foarte exacte. Atunci căpitanul Căliman mi-a dat cuvîntul lui de onoare că niciodată n-a lovit pe Grigore Eftimiu, pentru că acesta era un căprar foarte înțelegător.</p>
               <p rend="justify">Vă mărturisesc că, deși aveam amănuntele cele mai precise, și deși văzusem cadavrul nenorocitului, am avut un moment de îndoială. îmi ziceam că un ofițer, un om</p>
               <p rend="justify">În definitiv, nu-și poate da cuvîntul de onoare cu atîta ușurință și avînd convingerea că minte. A venit procesul. Ei bine, știți ce a spus acolo Căliman? El a declarat că. În adevăr, a bătut pe Grigore Eftimiu, că l-a umplut de sînge! Veți înțelege cum m-a uimit atunci naivitatea acelei clipe de îndoială.</p>
               <p rend="justify">Ce-ai făcut cu cuvîntul tău de onoare, mizerabile torturator? Aceasta este întrebarea pe care trebuia fatal să i-o pun a doua zi.</p>
               <p rend="justify">Dar trebuie să trec la o altă parte, asupra căreia iarăși s-ar putea scrie volume.</p>
               <p rend="justify">Dosarul bătăilor și torturilor militare e așa de mare. Încît el nu poate fi citat într-o cuvîntare. Trebuie însă să nu uite nimeni că dosarul acesta crește zi cu zi și că începutul lui este începutul armatei permanente.</p>
               <p rend="justify">Ei bine, toate partidele politice care au guvernat peste țara asta făcut-au ele ceva ca să împiedice bătaia în armată? Nimic, absolut nimic. Ba, mai mult decît atîta, ori de cîte ori noi ne-am ridicat să înfierăm pe schingiuitorii soldaților, am fost tratați de trădători ori de doritori de scandaluri. Cînd publicam crima de la Ștefănești, ziarele lor ne spuneau că publicăm romane fanteziste.</p>
               <p rend="justify">Nu e aci locul să explic pe larg pentru ce partidele burgheze s-au arătat întotdeauna partizane ale bătăii în armată, pentru ce ele au tolerat toate cruzimile și toate sălbăticiile.</p>
               <p rend="justify">Pe scurt, atîta pot spune: că o clasă socială care are nevoie de sprijinul armatei permanente nu poate să nu acorde protecție și încurajare șefilor torturatori. Armata se menține și cu forța, și cu prestigiul. Și prestigiul acesta e așa de elastic. Încît în virtutea lui s-a ocrotit Angheleseu, Maicanii, și toți ceilalți, cît s-a putut de mult! Cine are idoli trebuie să și-i îngrijească.</p>
               <p rend="justify">De aceea nici nu trebuie să ne gîndim vreodată că politicianii burgheziei au să ia ei singuri măsuri ca să stîrpească bătaia în armată. E un lucru pe care nu li-l poți cere, pe care nu-l pot acorda. Care partid politic, sprijinindu-se pe armată, ar putea lovi în cei ce comandă armata?</p>
               <p>S-ar părea, după toate acestea, că bătaia fiind inerentă organizației armatei permanente și, în același timp, neexistînd putința ca partidele politice s-o desființeze, ea nu poate să dispară decît o dată cu desființarea armatei permanente.</p>
               <p>Ar fi o greșală de s-ar crede așa. Și, de altfel, modul acesta de a judeca chestiunea ar conveni de minune bătăușilor. Eu am auzit mulți ofițeri bătăuși zicînd:</p>
               <p>— Suprimați armata, dar nu ne vorbiți de suprimarea bătăii!</p>
               <p>Da, este foarte adevărat că educația militară a născut pedepsele corporale; da, este foarte adevărat că aceia care au interes să aibă cete gata de a le apăra exploatarea nu pot șterge bătaia din moravurile cazone.</p>
               <p>Dar să nu uităm un lucru: aceea ce nici clasele stăpîmtoare, nici superiorii militari nu au interesul să facă au tot interesul și pot s-o săvîrșească cetățenii.</p>
               <p>Dacă noi toți ne-am hotărî să ne facem datoria pînă la capăt, vă asigur că n-ar trece multă vreme, și o mulțime de năravuri sălbatice s-ar șterge. Pentru ce n-am duce înainte agitația împotriva bătăii în armată’? Pentru ce nu ne-am gîndi noi singuri la toate mijloacele prin care să facem să înceteze odată aceste barbarii rușinoase?</p>
               <p>Ați văzut că se înființează atîtea și atîtea ligi, unele folositoare și altele nu. Ei bine, de ce, oare, cetățenii nu ar face o mare ligă contra bătăii în armată? Să ne înțelegem. Nu-i nevoie de o ligă cu statute, cu comitete și cu tot soiul de forme. Dar să ne hotărîm la o acție comună.</p>
               <p>Să-și ia fiecare obligația de a denunța tot ce află asupra torturilor din cazărmi, și să ne luăm fiecare</p>
               <p>Îndatorirea de a ne susține în lupta asta, care e o luptă sfîntă.</p>
               <p>Să nu uitați că mai toți, cîți și-au luat sarcina de a înfiera sălbătăcide cazone, au căzut ei înșiși victime ale brutalităților acestor pahonți oficiali.</p>
               <p>Ce ați făcut dumneavoastră, cetățeni liberi? Ce? Aplauze prin întruniri? Ce? Entuziasm care ține cinci minute? Atîta nu-i de ajuns. Trebuie să învățăm cu toții la școala jertfei și să ne facem și noi solidari cînd e vorba de apărarea unei cauze ce tuturora ni-i scumpă.</p>
               <p>Muncitori! Să nu uitați că pînă ieri erați robi cu toții și că, grație luptelor date de părinții voștri, ați scăpat de o parte din robie. Aveți dar datoria de a face jertfe și pentru robii care au mai rămas, pentru robii din cazarmă, dacă voiți să lăsați urmașilor voștri o moștenire sfîntă!</p>
               <p>Iar voi, tineri culți, de ce stați? Nu vedeți că balurile mascate, că petrecerile, că viața burgheză vă așteaptă?…</p>
               <p>Dacă nu vi-i inima tocită, dacă nu vi-i mintea întunecată de fanmecul dulcii destrăbălări, veniți cu noi, luptați pentru cei ce sînt dezmoșteniți, pentru cei ce zac în întunerec și în robie!</p>
               <p>Adevărații eroi în luptă nu sîntem noi, care ținem discursurile și scriem articolele. Noi avem partea noastră de glorie egoistă în toate astea. Dar erou cei mari sînt acei ce luptă și pier necunoscuți.</p>
               <p>Ca zidarul care pune temelia casei și nu știe dacă-i va vedea sfîrșitul, și nu știe dacă mai sus nu se va rupe schela, și nu știe dacă în toată casa asta va găsi un colț unde să-și adăpostească bătrînețele, dar care totuși muncește fără preget, așa pentru cauzele mari trebuie să muncim cu toții, nu cu gîndul la succes, dar la datorie.</p>
               <p>Căci adevărații viteji nu sînt întotdeauna cei ce înfig steagul în redută, ci acei care au căzut necunoscuți, dar au format puntea de cadavre peste care șirurile din urmă au ajuns la victorie!</p>
            </div>
            <div type="div2">
               <head>Dicționar româno-turc </head>
               <p>Mulți cred că în limba turcească nu există o mulțime de termeni, pe care îi avem noi în românește. Opiniunea aceasta se întemeiază pe o părere, aceea că turcii n-ar fi ajuns la gradul nostru de civilizație.</p>
               <p>Ei bine, nu se poate ceva mai fals. Îmi iau, deci, însărcinarea de a dovedi că limba turcească este tot așa de bogată ca a noastră. Iată aci o pagină dintr-un dicționar româno-turc, care, dacă nu s-a făcut, s-ar putea face:</p>
               <p>Parlament = tembelîc.</p>
               <p>Constituționalism = rahat.</p>
               <p>Diurnă = bacșiș.</p>
               <p>Ministru externe = pehlivan.</p>
               <p>Diplomație = pișicherlîc.</p>
               <p>Lascar Catargiu = Aman.</p>
               <p>Radu Mihai = Berlig.</p>
               <p>Opoziție unită = Mazar-pașa.</p>
               <p>Liberal-național = geanabet.</p>
               <p>Conservator pur = Saad£.</p>
               <p>Regalitate = mosafirlîc.</p>
               <p>10 Mai = caraghiozlîc</p>
               <p>Mitropolie = crailîc.</p>
               <p>Mînăstire de maici = harem.</p>
               <p>Revista noua = fakir.</p>
               <p>Viața = hai clistir.</p>
               <p>Direcția teatrului = berbantlîc.</p>
               <p>Ofițer = bași-buzuc.</p>
               <p>Grevă = bucluc.</p>
               <p>Rigolo = Bacalbașa.</p>
               <p>Aș putea da un volum întreg. Mă mărginesc însă aci, rezervindu-mi dreptul de a pune „va urma” sau, pe turcește, èvala.</p>
            </div>
            <div type="div2">
               <head>Morții la vot </head>
               <p>Nu cunosc idee mai pe dos decît aceea că este o crimă să pui pe morți să voteze. Ideea asta e și crudă, și învechită.</p>
               <p>Mai întîi de toate, eu nu văd pentru ce răposații n-ar interveni și ei în afacerile noastre din momentul ce noi intervenim într-ale lor. De cîte ori n-auziți că se înalță statui și monumente, că se țin discursuri, că se bea în onoarea cutărui sau cutărui mort! Oare morții au fost consultați în toate operațiile astea? […]</p>
               <p>A venit însă vremea ca ei să fie răsplătiți, și felicităm consiliul comunal că a dat o justă satisfacție celor decedați întru Domnul.</p>
               <p>De altfel, pe noi, democrații, lucrul acesta ne bucură și din punctul de vedere al programului nostru. Un mare bărbat a zis că „numai în ziua cînd toată lumea va avea dreptul de vot, numai atunci vom avea votul universal”. Această înțeleaptă maximă se realizează acum, deoarece nu numai viii, dar chiar morții votează.</p>
               <p>„Nu vei muri de tot!” a zis apoi un filozof antic. Și iată că, după aproape 2.000 de ani, se împlinește vorba. Nu, nu vei muri de tot; vei muri tu, vor muri ai tăi, vor muri ideile tale, dar votul tău va rămîne; el va pătrunde în urna cu gaură, pentru ca de acolo să strige urmașilor consternați:</p>
               <p>– Sîc, că și mort votez! Iar vestita poezie populară:</p>
               <lg>
                  <l>Toată noaptea bat la poartă</l>
                  <l>Și tu dormi, dormir-ai moartă</l>
               </lg>
               <p>se va schimba în:</p>
               <lg>
                  <l>Toată noaptea bat la poartă,</l>
                  <l>Tu votezi, votar-ai moartă!</l>
               </lg>
            </div>
            <div type="div2">
               <head>Tămbălăul de ieri </head>
               <p>Nu știți! Ieri am auzit pe regele Carol citind românește la Cameră.</p>
               <p>Ce a citit știți bine, iar eu am știut și mai bine, de vreme ce v-am dat mesajul înaintea tuturor ziarelor.</p>
               <p>Vreau însă să vă spun ceva despre progresele pe care le-a făcut regele în arta de a vorbi… limba românească.</p>
               <p>Nu mai știu în care piesă este un belgian care spune următoarele: „Ce curioși oameni sînt englejii! Închipuiți-vă că eu învăț englezește de doi ani, și tot nu știu buche. Ei bine, am auzit că în Anglia pînă și copiii de doi ami vorbesc englezește.”</p>
               <p>Cam așa trebuie să-și facă socoteala și regele nostru. Omul acesta stă în blagoslovita noastră țară de 29 ani, și, cu toate astea, pronunță și azi tot: tomnilo’ tepuătaț, parc-ar fi un neamț despachetat de o zi pe pămîntul lui Traian.</p>
               <p>Și, cu toate astea, unii au pretenția că bucherul acesta, pe care eu l-aș fi lăsat repetent 29 de ani la românește, e băiat deștept.</p>
               <p>Un cetățean turmentat, care asculta din tribuna publică a bătăușilor conservatori, rămînea cu gura căscată de cîte ori scotea vodă cîte o vorbă. La urmă am auzit pe un cetățean spunînd unui vecin:</p>
               <p>– Mă neică, mă!</p>
               <p>– Ce-i, mă?</p>
               <p>– Tu ai înțeles ceva?</p>
               <p>– Înțeles, pă dracu!</p>
               <p>– Vezi, ai dracului ciocoi! Toți știu talienește!</p>
               <p>– Sîc, dă nuntă! Ascultă și ei la vodă; da’ crezi c-a-nțeleseră ceva?</p>
               <p>Oi zice și eu ca cetățeanul:</p>
               <p>– Înțeles, pă dracu!</p>
            </div>
            <div type="div2">
               <head>Ce este Constituția </head>
               <p>Soarta a vrut ca Moș Teacă să apară în urma lui Napoleon I, așa că acesta a definit constituția mai înainte decît mine. „Constituția – a zis micul caporal – este ceea ce ne ocupă mai mult și observăm mai puțin.”</p>
               <p>Dacă n-ar fi zis-o căprarul franțuzesc, Moș Teacă ar fi fost azi original spunînd el acest mare adevăr.</p>
               <p>În adevăr, nu cunosc decît două chestii care pasionează mult publicul.român: prețul grînelor în portul Brăila și constituția în întreaga noastră patrie; pe cînd însă de grîne se preocupă mai mult negustorii de cereale, constituția este calul de bătaie – măcar că constituția e de genul feminin – al tuturor negustorilor de piei de cloșcă.</p>
               <p>Mă rog, să ne înțelegem puțin: ce este constituția?</p>
               <p>Unii afirmă că e „pactul fundamental al unei națiuni”, alții că e „legea legilor”, alții că este piatra tutelară, fiecare român are cîte o definiție, și nu așteaptă nici măcar să fie întrebat pentru ca să ți-o comunice.</p>
               <p>Să nu se supere apărătorii acestei pietre, care nu-i bună nici măcar de pavaj, dar mie mi se pare că e un simplu moft național, inferior chiar unei găini, căci poate fi călcat și de claponi.</p>
               <p>Odinioară, oamenii se închinau la lună, la stele, la capete de cîini, la coroane mai mult sau mai puțin scumpe; astăzi, fiindcă zicem că ne-am civilizat, ne închinăm la constituție. în fond, amorului acesta orb pentru bucata de hîrtie prevăzută cu ștampilele cuvenite l se poate aplica versul lui Scarron:</p>
               <p>Je suis de mon amour pressè cruellement,</p>
               <p>Mon esprit s’en altère et mon corps s’en constipe</p>
               <p>Și dac-ai întreba pe fiecare-n parte „de ce atîta dragoste?”, ar da din cap – presupunînd că ar poseda asemenea inutilitate fizică – și ar fi mai încurcat decît dacă l-ai întreba cine a fost primul papă la Roma. Atîta este de adevărat că amorul pentru constituție e un amor mai constituțional decît unele boale, cu care ne naștem fără să fi avut meritul de a fi lucrat pentru dobîndirea lor.</p>
               <p>Vă mărturisesc că. În ce privește credința în constituție, eu sînt ateu. Și aici, de acord cu reacționarul Thiers, cred că „o constituție, oricare ar fi, dă întotdeauna rezultate conforme cu starea prezentă a spiritelor”.</p>
               <p>Mai pe românește: cînd o constituție poate fi călcată fără ca domnii călcători să fie imediat călcați și ei. Însemnează că nu sîntem copți pentru altă constituție decît pentru… călcare.</p>
               <p>Presupuneți că mîine. În loc de constituție, bărbații de stat se adună și ne dăruiesc un cauciuc oarecare. Ne-am uita la el, l-am admira poate; dar n-am face revoluție dacă ni l-ar lua înapoi. De ce? Pentru că, pasămite, nu prea prețuim cauciucul sub toate formele.</p>
               <p>De altfel, lege fixă și cunoscută: nimic necesar nu dispare, și nimic nu dispare dacă dispariția nu-i necesară. Pentru ce a dispărut diligența? Pentru ce au dispărut opaițul, mucările 2, poșta lui Vilner, șalvaragni și alte ingrediente de astea intime ori sociale? Pentru simplul cuvînt că n-a mai fost nevoie de dumnealor la un moment dat.</p>
               <p>Tot astfel – să iertați de vorbă proastă – poate dispărea o constituție, pe dată ce ea nu face parte integrantă din noi înșine, din viața sufletului nostru.</p>
               <p>Și cum se poate dovedi că o constituție nu e înrădăcinată în națiune? Natural, prin însuși faptul că oricine o poate călca, fără ca această călcare să atragă altceva decît unu sau mai multe banchete ori parastase.</p>
               <p>Invit pe Conu Lascăr să meargă în Anglia și să calce acolo constituția, dacă vrea să încerce ce vrea să zică „Anglia, țara clasică a constituționalismului”.</p>
               <p>La noi însă, l-aș invita să.sporească birurile, și am vorbi atunci! Cît pentru constituție, apoi nici Eaustin Hélie al franțuzilor, nici Ilie Foloștină al nostru nu-i țin de cald ori de frig.</p>
            </div>
            <div type="div2">
               <head>Prăsila regală </head>
               <subtitle>Poveste cu tendințe antidinastice</subtitle>
               <p>A fost odată un împărat. Și împăratul ăsta era calic de mama focului. își întorcea chipiul pe dos cînd se învechea, făcea negoț de brînză și de unt proaspăt, aducea pînă și vaxul de ciubote de la Viena, pentru că acolo era mai îeftin și transportul nu-l ținea nici o lețcaie chioară; mă rog, era calic de parcă trăsese pe dracu de coadă toată viața și tocmai acuma se îmbogățise.</p>
               <p>Cu viața era mulțămit ca prostu, că nici deștept nu era, măcar că era șiret ca o vulpe crescută la călugărițe; numai un necaz avea și el, că nu-i dăduse Dumnezeu copii. Pesemne că Dumnezeu n-a vrut să ne înmulțească neamul lighioilor calice.</p>
               <p>Așa, ce s-a gîndit împăratul? Zice: „Măre, copii nu-mi trebuiesc, că prea țin parale multe. Nu-i vorba, de îmbrăcat i-aș îmbrăca eu ușor, că tot rămîn haine de la vizitiii care ies la pensie; de mîncat iar n-ar fi greu: aș cere probele de la garda palatului în fiecare zi, da’, oricum, tot te sfănțuiesc copiii! Mai bine, haidi să iau unu făcut gata de altul!”</p>
               <p>Și, cum sta el așa pe gîndun, ce-i trăsni prin cap? Și-și aduse aminte că are un frate și că frate-său ar scăpa bucuros de o potaie de copil, că e un netot.</p>
               <p>Cum s-a gîndit, așa a făcut. A scris lu frate-său, care i-a trimis puiul de băiat cu ăl dintîi tren de marfă</p>
               <p>Cînd l-a văzut împăratul că vine, sfrijit și jerpelit, cu urechile pleoștite, era p-aci-p-aci să-l trimită la HanTătar, că prea era urîtă jigodia, de speria lumea. Cîinii îl lătrau, găinile se ascundeau, pînă și vornicul începuse să urle a pustiu. Da’ mai pe urmă ce s-a socotit împăratul? Zice „Lasă, măre, că și eu eram slut cînd eram țingău și am venit în țara asta; da’ pe urmă s-au deprins toți cu mine, că, de la o vreme, se deprinde omu și cu ciuma”.</p>
               <p>Îl luă deci pe băiat. Îl trimise la baie. Îl înțoli cu un rînd de straie de la un bucătar al palatului, care tocmai murise fără moștenitori. Îi mai potrivi urechile și-l puse lîngă el pe tron.</p>
               <p>– Să fii cuminte, băietane. Îi zise împăratul, să faci și tu ce-oi vedea că fac eu. Ai căzut pe chilipir, aicea-i țară îmbelșugată (adică eminamente agricolă), iar sfetnicii sînt niște găgăuți, de joacă cum le cînți… Doar nu te-am adus aici de dragul urechilor tale, da’ m-am gîndit că avem neamuri multe, și decît să procopsesc pe vreun tîrîie-brîu de aiurea, mai bine pe unul din neamul meu.</p>
               <p>– Lasă, unchiule, răspunse băiatul, că știu eu cum să mă port!…</p>
               <p>Și zău c-a știut! Cum s-a mai înviorat puțin, a început să calce pe urmele lui unchiu-său; nu te-ai fi lipit de el să-i scoți un gologan măcar să fi crăpat dracu! își întorcea și el chipiurile și aduna bani în colțul ciorapului; iar cînd se făcea grămăgioara mai mare, haidi! o trimetea în țara lui. Ce-și zicea el? Te pomenești că te ia odată la goană de aici cu nepusă masă! Ce te faci atunci dacă n-ai acasă nici sfanț chior?…</p>
               <p>Cu toate astea, băiatul începuse a slăbi. Unchiu-său băgase de seamă că nepoțelul se sfreja mereu, dar nu știa ce are. Măi, ce să aibă băiatul? Te pomenești că dă ortul popii, și atunci alt bucluc, să mai aduci altul, să-l mai înveți și pe ăla!</p>
               <p>A întrebat împăratul pe la toți vracii și pe la toate babele, dar nimeni nu știa ce are Fridelache, că așa îl chema. Ba că a mîncat laur și o să turbeze, ba că are streche regală, ba că a prins igrasie la cap din pricina învățăturii, ba că trebuie operat la urechi, că-i atîrnă prea greu, nimeni nu știa ce are. Numai ce vine, tocmai la urmă, un șoltic de bătrîn, care înșelase și pe MumaPădurii în viața lui, și zise:</p>
               <p>– Ce mi-i da, maistate, să-ți spun eu ce are flăcăul?</p>
               <p>– Îți dau ce vrei, numai scapă-mă, că-i păcat de bunătate de parale pe care trebuie să le dau pe coroana de la dric…</p>
               <p>– Apîi… să-mi dai… aista… ministeriul, și… aiasta, disolvarea!</p>
               <p>– Dăruite să-ți fie!</p>
               <p>– Amu, zise șolticul bătrîn, băietanu matale, c’coane maistate, n-are nimic la cap… are la… aiasta…</p>
               <p>– La care?…</p>
               <p>– La… pardon, la călcîie… îi hamurezat…</p>
               <p>– Cum se poate?</p>
               <p>– Iac-așa!</p>
               <p>Cum a auzit împăratul, s-a făcut foc. Și s-a pus de pîndă.</p>
               <p>Într-o noapte, tocmai pe cînd cîntau cocoșii, l-a și prins pe Fridelache cu dragostea în traistă.</p>
               <p>– Ptiu! Mascara! Ucigă-te toaca! Flachflucter! Și eu credeam că ai ingrasie la cap… Auzi, amorezat! Amor îți trebuia, urechilă? Și încă cu cine – cu o fată săracă! Apoi, daca faci copii, carne cu urechi? Vrei să rămîie moștenire banii tăi în țara asta? N-ai destule fete în țara ta, să te însori pînă ce n-ăi mai putea? Să piei, că te ia mama dracului! Adevărat vită de pripas!</p>
               <p>A doua zi de dimineață l-a și pornit în țara lui, să-și caute fată. Peste cîtăva vreme, Fridelache a găsit una de ținea de trei împărății și a făcut o nuntă de s-a dus pomina de cîte parale a cheltuit țara în care era moștenitor. Iar șolticul cel bătrîn era în fruntea bucatelor.</p>
               <p>Și unde mi s-a pus Fridelache al meu pe făcut copii, dar ce copii! Care cum ieșea din ghioace striga: „Dotație!” Și țara trebuia să le dea la toți, că n-avea încotro: sfetnicii erau toți ca și șolticul cel bătrîn.</p>
               <p>Așa, de la o vreme, s-a luat țara de gînduri, că nu mai rămăsese moșii nedate prințișorilor. Și numai ce s-a adunat norodul într-o zi și… să te ții, pîrleo! L-a înșfăcat pe unchi, l-a legat de-un cal neînvățat, cu un sac de nuci, și i-a dat drumu… Și unde cădea nuca cădea și apanajul…</p>
               <p>Dar cînd să caute pe Fridelache, ia-l de unde nu e! Hoțomanul prinsese de veste și o tulise în țara lui, unde deschisese zărăfie: dedea bani cu împrumut pe amanet cu sută la sută și făcea tot soiul de daraveri. Am fost și eu pe-acolo de-am dat niște nădragi vechi, că-mi trebuiau parale. Cînd i-a văzut, i-a ounosout că sînt din țara unde fusese moștenitor. Și unde l-a cuprins o jale, de-i tremurau crenviurștii în iburtă. Săruta nădragii și se văicărea într-una:</p>
               <p>— O, pantaloni ai țărei mele adoptive! Primiți lacrămile mele de cel mai sincer regret! Că de mai ședeam un an în țara aia, o aduceam ou totul la casa mea de schimb!</p>
               <p>Și încălecai pe-o roată și vă spusei o minciună adevărată – și cu prorociri de viitor.</p>
            </div>
            <div type="div2">
               <head>Geograful Gobjan</head>
               <subtitle>Polemica postumă, rușinoasă și plină de adevăruri goale</subtitle>
               <p>Dacă este o știință care mă plictisește pe mine grozav, e, desigur, geografia. Am profesat pentru ea întotdeauna un dispreț suveran, și ou drept cuvînt. Căci să vă spun păcatul:</p>
               <p>Pe vremea cînd eram eu băiat, la noi la școală, ne dădea domnu să învățăm geografie după cartea lui August Gorjan. Cartea asta e așa de drăcoasă. Încît autorul ei a ajuns general; iar eu, care n-am putut-o pricepe, am rămas un nepricopsit.</p>
               <p>Acuma, fiindcă m-am pornit pe destăinuiri intime, dați-mi voie să vă citez și dumneavoastră cîte ceva din geografia pe care am învățat-o eu cînd eram un copil, odată, mic ca dumneata.</p>
               <p>Deschidem cartea la întîmplare. De pildă, la pagina 9:</p>
               <p>Apa este licuidul care acopere trei din cinci părți ale suprafației pămîntului</p>
               <p>Cu alte cuvinte, cînd îți aduce madama un pahar cu apă, iei „licuidul” în mină, te uiți să vezi dacă acopere trei din cinici părți „ale suprafaciei” pământului, și, dacă da, atuinci zici că-i apă. Dacă nu, să știi că-i gaz.</p>
               <p>Dar țara știți ce este? Să vă spuie tot don August Gorjan:</p>
               <p>Regiune (Țéră sau statû) este tot pământulu a căruia locuitori se suppunu de ordinariu acelluliașt guvernământu, care se numesce națiă séu popor; avându mai toți aceea-ași limbă și legi și alle cărei differite părți sunt împreunate și cunoscute sub acellu-ași nume comunu</p>
               <p>Sau, mai bine, dacă vezi mai imulți oameni avînd aceeași limbă și ou diferite părți împreunate, sooate-ți căciula, Ghiță, că aia-i națiă! Asta se mai cheamă și altfel pe românește, dar s-o lăsăm încurcată și să vedem mai bine ce o fi Europa, de care auzim atîta vorbindu-se pe la întruniri.</p>
               <p>Europa este o peninsulă a Asiei appusală și cea mai mică parte a lumii I</p>
               <p>Ba bine că nu! Dacă n-ar fi fost Asia, rămînea Europa fără definiție;.așa. Însă, noi știm că ea este o peninsulă a Asiei și cea mai mică parte a lumii, mai mică chiar decît Mizilul. Dar, așa mititică cum e, Europa are destul loc pentru ca proștii să avanseze în ea.</p>
               <p>Să fugim deci de ea și să facem o vizită în America.</p>
               <p>Mai întîi să vă recomand pe americani. Știți cine sînt americanii?</p>
               <p>Americanii suntu păgîni și se numesc eschimoși.</p>
               <p>Uit-așa, de necaz! N-ați știut asta pîn-aouma? Eu am cunoscut chiar pe unul Edison, un eschimos de-ăia urîții, care a inventat fonograful și cîte și mai cîte drăcii, că de aia l-a făcut stătu eschimos!</p>
               <p>Să părăsim însă geografia propriu-zisă și să trecem la alte capitole.</p>
               <p>De pildă, să vă spun ce e clima, fiindcă poate să vă prindă bine vreodată:</p>
               <p>Întinderea unei țĕri coprinsă între două paralele și ai cărei locuitori au filele mai lungi séu mal scurte decîtu a vecinilor!! loru se numesce climă.</p>
               <p>Vorba ăluia: trage birja în pivniță, că mi-e dor de A. Gorjan!</p>
               <p>Ca să afli ce-i clima, iei o țară și o vîri pentru 24 de ore între două paralele. După aia, faci o anchetă pe la cetățeni și-i întrebi:</p>
               <p>— Măi leat, cum ți-s ție zilele? Mai lungi ori mai scurte deciît ale vecinilor?</p>
               <p>Și ori or fi mai lungi, ori mai scurte, tot un drac; tu îi zici climă, ca prostu, după aia saluți, și mergi să găsești o sferă… paralelă.</p>
               <p>Pentru asta nu faci un drum lung. Ci întorci numai la pagina l04 a Geografiei lui Gorjan, și poftim sfera paralelă:</p>
               <p>Sfera este paralelă cîndû este pusă astu-felu ca ecuatorulû să fie paralelii cu orizontulû, și’popolit cari locuiesc polii aû acostă posiție a sferei.</p>
               <p>Să mă bați la… popòl dacă am înțeles vreo buchie. Pe ăia care stau cu pòpolul întors la orizon și cu ecuatorul pe dos îi presupun eu nițel, fiindcă am mai citit niște cărți de astea de măscări; dar tot n-am înțeles cu cine e paralelă pîrlita aia de sferă.</p>
               <p>Să trecem dar în alte sfere. Bunăoară, să vă probez că pămîntul este rotund. Geografia iubitului meu Gorjan ne învață așa:</p>
               <p>Cîndǔ cineva se apropie de unǔ munte, i se vede mai întêiǔ vîrfulǔ, pe urmă mediǔ-loculǔ și apoi pólele lui.</p>
               <p>Adică, o iei rara spre munte. Atunci ți se vede „vîrfulǔ”, pe urmă „mediǔ-loculǔ”, și la urmă hop și poalele. Se înțelege, să nu-ți dai poalele peste cap, că atunci curat că se vede rotund!</p>
               <p>Și acum, spuneți-mi dacă eu, om serios, incapabil să citesc altceva decît Biblia și pe Moș Teacă, puteam să învăț o știință ca Geografia, care ne vorbește lucruri de rușine și ne arată la orizon gogeamite popolul paralel cu ecuatorul și cu alte infamii ejusdem farinae!</p>
               <p>A trebuit să se găsească un ministru ca V. A. Urechiă, care să puie patriotismul mai presus de geografie, pentru ca să aprobe această operă română „fiindǔ folositóre junimei studióse”. Ca patriot, salut și eu pe d. V. A. Urechiă; dar vorba e că, oricum, don general Gorjan prea a înaintat spre munte și i s-a văzut ecuatorul!</p>
            </div>
            <div type="div2">
               <head>Anul Nou </head>
               <p>Acest prunc nu este singurul pe care l-au avut părinții săi. Maica sa, o femeie de condițiune, Materia, iar tatăl său, un bărbat lung, Spațiul, au colaborat la mulți feți ca el, dar pe toți i-a lînghițit Vremea (un pseudonim sub care se ascunde cunoscutul nostru amic Saturn, copilofagul).</p>
               <p>Anul nou se prezintă de astă dată în niște condițiuni de slăbiciune analoage cu condițiunile fraților săi dispăruți, ceea ce ne face să prevedem că nici el nu va avea o viață lungă: îi dăm cel mult 365 de zile, plus nopțile corespunzătoare.</p>
               <p>El a venit aducînd cu sine viscolul, această tragedie care face să înghețe inimile omenești, această doină care îngheață apele, această idee care aprinde focul în inima oricărei sobe.</p>
               <p>În ceea ce privește mediul, putem spune că 1897 n-are noroc. El se naște într-un moment cînd bătrînul Bismarck e categorisit, cînd șahul Persiei a murit, cînd Li Hung-Ciang este amendat ca un simplu macagiu, cînd bătrîna Europă. Înarmată pînă-n dinți. Își dă poalele peste cap și-și arată urechile. Aceasta în ce privește politica exterioară. În interior, și mai și. La cîrma statului avem un guvern slab, venit la putere în post.</p>
               <p>Biserica este scăldată în sînge și cu pidalionul sfîșiat de lupte intestine.</p>
               <p>Justiția și-a clădit acareturi cu trei caturi, ca dovadă că face „afaceri” strălucite.</p>
               <p>Armata și-a compromis pamponul. Înarmată fiind cu ciomagul Mannlicher, ca în vremile de tristă pomenire ale lui Silaghi, San-Marin, Zaharia și alți diplomați.</p>
               <p>Școala este compromisă prin numeroșii elevi care se dedau la vițiuri rușinoase, precum: scoaterea de reviste literare, confecționarea versurilor cu mîna și alte turpitudini, care fac să degenereze rasa.</p>
               <p>În mijlocul acestei corupțiuni totale, singur Moș Teacă bravează secolul și aruncă o zîmbire disprețuitoare peste Anul nou, ca și peste cel vechi.</p>
               <p>Și nici un bacșiș, fie el oricît de mare, nu ne va face să ne schimbăm ideile.</p>
            </div>
            <div type="div2">
               <head>Băieții lui Brătianu </head>
               <p>Subscrisul, domnu Rigolo, român, major, domiciliat în cîmpul vast ai Democrației, am deschis ochii politici, ca să zic așa, pe la 1885.</p>
               <p>Era pe vremea cînd marele bărbat de stat Radu Mihai făcea scamatorii cu ceasornicele, ca un al doilea proroc al lui Andronic-Apă-de-aur.</p>
               <p>Ca orice tânăr cu viitor, citeam ziare și mergeam la Cameră în zilele cînd se dădeau reprezentații „furtunoase”.</p>
               <p>Ei bine, trebuie să spun aci că grozav mă uimea marele cetățean Ion Brătianu! Avea el. În felul lui de a spune lucrurile, un ce special, pe care nimeni nu l-a putut moșteni.</p>
               <p>Îți spunea că lumea a avut întîi pictura și pe urmă arhitectura; îți vorbea de războiul lui Traian cu turcii; te pisa cu Gorciacov, cu Napoleon și cu Cavour cînd era vorba de Maican, și așa mai încolo.</p>
               <p>Cinic de felul meu, nu (pricepeam cum toată lumea aia, Dimancea, Epurescu, Robescu și toți asociații lor puteau să asculte, și să admită, și să aplaude comicăriile bătrânului cu părul creț.</p>
               <p>Făceam reflecții în gura mare asupra acestei nedomiriri.</p>
               <p>Ei bine, regulat venea cîte un cetățean matur care-mi spunea:</p>
               <p>– N-are a face, tinere. E el așa cum e, dar trebuie să-l tolerăm… fiindcă e Ion Brătianu.</p>
               <p>Și cetățeanul mă părăsea, crezîndu-mă convins, pe cînd eu eram mai sceptic ca oricînd.</p>
               <p>…Sînt de atunci atîția ani. Și din nou presa îmi semnalează o sumedenie de prostii oficiale:</p>
               <p>Unul inundă Galații și apoi pune pe olandezi să pompeze apa cu o tulumbă mare și cu o cheltuială și mai mare;</p>
               <p>Altul anunță reforme teribile și, cînd colo, dă un kilogram de tutun lui Gogu Cantacuzino și lui Tache Protopopescu;</p>
               <p>sau:</p>
               <p>S-apucă să-nvețe el, pîrciul cu caș la gură, pe arheologii țării superioritatea istorică a cazanului asupra Porților-de-Fier și așa mai la vale.</p>
               <p>Stau și mă-ntreb:</p>
               <p>– Cine sînt ăștia? Cum îi suportă lumea? Ce are Kirițopolu, Dimancea și Epurescu de se închină așa ăstor băieți cu părul creț?</p>
               <p>Dar din nou un cetățean matur vine și-mi spune:</p>
               <p>– N-are a face, tinere. Sînt ei așa cum sînt, dar trebuie să-i tolerăm… fiindcă isînt băieții lui Ion Brătianu.</p>
               <p>…în inima mea de Rigolo o indignare se naște, și strig:</p>
               <p>– Dar bine, la ce generație o să se amortizeze odată privilegiul brătienist? Dreptul la prostie e oare sacru, inviolabil și etern?</p>
            </div>
            <div type="div2">
               <head>Păpușile maiestății-sale </head>
               <p>Am anunțat, împreună cu toate ziarele, că m.-s. regina va pleca, foarte-n curând, la Neuwied. Augusta poetă Carmen Sylva, cu spiritu-i inventiv, s-a hotărât, precum se știe, să ducă de aci din țară o colecție de păpuși.</p>
               <p>Ideea s-ar părea stranie și plină de aluziuni malițioase la țara latină de pe țărmurile lui schones blaue Donau.</p>
               <p>Cu toate astea, intențiunea suveranei-poete este cu totul inofensivă. Maiestatea-sa dorește pur și simplu să expuie la castelul părintesc mostre de costumele noastre naționale, din toți timpii și din toate ținuturile.</p>
               <p>E delicat, precum se vede, e naiv și e chiar util istoricește.</p>
               <p>Dacă maiestatea-sa regele n-ar avea un spirit mai sobru, mai auster și mai pozitiv, ce colecție admirabilă de păpuși ar putea duce la castelul de Sigmaringen!</p>
               <p>Imitînd exemplul nevinovat al grațioasei noastre suverane, m.-s. ar putea expune ceva mult mai interesant pentru studiul moravurilor și spiritului acestui popor, de curînd liberat de sub turci.</p>
               <p>Un vicleim întreg!</p>
               <p>Păpuși de cauciuc care joacă după cum le cântați; păpuși care duc mîinile la piept și se încovoaie de spinare; păpuși votătoare (votează cu o repeziciune vertiginoasă credite, apanagii, trădări, diurne, pensii viagere</p>
               <p>legi restrictive, privilegii de furnituri, concesii neimitate – toate fără nici un discernământ); păpuși docile sau turbulente, după cum le așezi, pe moale ori pe tare; păpuși care-nchid ochii și deschid buzunarele; păpuși mari, mici, brune, blonde, masculine, feminine, chiar și neutre!</p>
               <p>Un singur fel lipsește din bogata colecțiune a maiestății-sale – și asta nu din vina noastră – păpuși care să stea drept și să nu clipească din ochi.</p>
               <p>Este drept că suveranul a avut și asemenea rarități, dar le-a eliminat din probar, deoarece m.-s. are o vădită aplicație pentru cele mișcătoare. Îndoitoare și schimbătoare.</p>
               <p>Marele dramaturg norvegian Ibsen a creat un tip nepieritor în marea lui piesă Nora, tradusă de unii sub titlul Casa de păpuși.</p>
               <p>Nora este tipul femeii din zilele noastre, care nu judecă, nu simte, nu trăiește decît din convenții sociale. Originalitate n-are aoest specimen, ougetarea proprie îi lipsește, ea este o jucărică în mîna bărbatului, care o iubește, dar ca pe un copil, care o alintă, o protege, dar nu o stimează ca pe o ființă.</p>
               <p>Observînd colecția de păpuși a suveranului nostru – colecție pe care nu e nevoie de multă imaginație ca s-o concretizezi în lumea noastră politică – ajungem și la un titlu nimerit: țară de păpuși.</p>
               <p>M.-s. ar putea uimi Germania cînd i-ar prezintă acest bogat asortiment, propriu micului stat latin de aci.</p>
               <p>Asemenea colecție nu se poate găsi nici în Anglia, nici în Germania, nici în Bulgaria. Pretutindeni, oamenii politici prezintă alte caractere, altă independență, alt</p>
               <p>fason intelectual. Ai noștri au această tristă particularitate, că nu pot ține nici un moment fruntea sus în fața voinței regale.</p>
               <p>În Germania, unde dinastia este legată de țară prin tradiții vechi și prin tradiții comune. Încă se găsesc nu numai individualități, dar chiar partide-ntregi care să se ridice, la un moment dat, cu o energie clasică și să respingă proiecte de legi susținute în mod fățiș de împărat.</p>
               <p>Păpușile noastre, confecționate dintr-o pastă docilă, n-au niciodată veleități de independență. Le poți scoate ochii din căpățîna de faianță, le poți vărsa cîlții din piept, le poți găuri golul din țeastă, mașina lor merge cum ai strunit-o.</p>
               <p>E drept. Însă, că sînt îmbrăcate-n mătase.</p>
               <p>Ce frumos le-ar sta în castelul feudal de la Sigmaxingen!</p>
            </div>
            <div type="div2">
               <head>La Văcărești nu la Filaret! </head>
               <p>…Și vor să serbeze pe 1848! în deșert caută bunăvoința noastră să găsească sufletelor lor vreo înrudire cu mișcarea generoasă de atunci; în deșert ne frămîntăm să le aflăm dreptul de a se arăta lumii ca urmași ai acelei generații de eroi – căci ne este cu neputință!</p>
               <p>Cu neputință să concepem legătura sufletească dintre Kogălniceanu și Bursan, dintre Eliade și Carada, dintre Barnuțiu și Bianu. […]</p>
               <p>Dar este o nebunie […] să iei pe domnu P.alade drept urmașul lui Nicolae Bălcescu!</p>
               <p>Și fiindcă îndrăzniseră să spere că vor atrage în alaiul lor pe Costache Bălcescu [sic], ia să răsfoim istoria și să vedem ce asemănare ar putea fi între geniul care a scris Cîntarea Românieiacel mare și unic poem al nostru național, și între burta care a comis ultima mișcare în magistratură.</p>
               <p>Cu talentul lui neîntrecut, cu erudiția lui desăvîrșită, Nicolae Bălcescu a jucat la l848 un rol de frunte.</p>
               <p>Avem de la dînsul comori literare și istorice neprețuite.</p>
               <p>Iar la l852 sufletu-i divin s-a stins. În vîrstă de 33 de ani – tocmai cînd vroia să scrie capitolul 33 al operei lui de căpetenie.</p>
               <p>Bălcescu a murit la Palermo, „pe plaiu-nstrăinării”. Într-o ospelărie săracă, avînd drept avere treizeci de lei!</p>
               <p>Și pe cînd de pe urma lui rămînea țăru un neprețuit tezaur de cîntare și de lumină, rămășițele lui pămîntești zăceau pierdute pentru totdeauna în groapa sărăcimii siciliene.</p>
               <p>Ce ziceți de această viață astfel trăită, așa pierdută?</p>
               <p>Recunoașteți în ea vreunul din caracterele ocultistului nostru, care se dă drept copil al lui 48?</p>
               <p>Vedeți în poema trudnicei vieți a marelui nostru poet, a generosului revoluționar, a entuziastului și muncitorului istoric ceva care să semene cît de departe cu poșidicul care parodiază la primire pe revoluționari?</p>
               <p>Văzut-ați ocultist muncind să cînte patria?</p>
               <p>Văzut-ați ocultist să-și piardă vremea ca să ne învețe gloria Iui Mihai?</p>
               <p>Văzut-ați ocultist murind în sărăcie?</p>
               <p>„Fui fărădelege triumfează în toate părțile și întemeiază spurcata lor tiranie. Sufletele generoase, zdrobite și rănite de moarte, văd apuind din vederea lor ziua mîntuiri.”</p>
               <p>Așa spunea Bălcescu la l850, și așa ar spune astăzi, dac-ar trăi să vadă mascarada coțcarilor deghizați în băieți de familie.</p>
               <p>Toată mișuna asta ticăloasă. În capul căreia n-a încolțit vreodată o idee. În inima căreia n-a palpitat nicicînd un sentiment. În sufletul căreia n-a vibrat o durere străină; toată ortaua condusă de vilul metal al băncilor și iuțită de frica gîrbaciului – asta pretinde, români, să ne înfățișeze la 11 Iunie și pe Eliade, și pe Kogălniceanu, și pe Barnuțiu, și pe Bălcescu!</p>
               <p>Înțeleg revolta oamenilor de inimă, care – întîmple-se ce s-o întâmpla! – vor merge să izgonească de pe cîmpia Filaretului pe acești pretinși moștenitori, veniți să uzurpe o memorie ce nu le aparține.</p>
               <p>Ei la bănci, la poliție și-n pușcării! Acolo e de ei! Să manifesteze în contra directorului de penitenciar, ca să le dea tainul cît mai mare, dar nu să parodieze cu o bucată de madipolon, boită în trei culori, steagul libertății!…</p>
               <p>Să taie sare-n fundiul ocnelor – după ce au tăiat cupoane în beciul băncilor – dar nu să taie gogoși, ziua-n amiaza mare, și să prostească un neam întreg, căci satul are cîini!</p>
            </div>
            <div type="div2">
               <head>Oamenii lui 98 </head>
               <epigraph>Voi sînteți urmașii Romei, niște răi și niște fameni?<lb/>I-e rușine omenirii să vă zică vouă oameni!<lb/>Eminescu</epigraph>
               <p>Într-un fel ori într-altul, peste cîteva zile vom serba data de 11 Iunie l848.</p>
               <p>Pentru că nu mai avem decît vreo cîteva zile pîn-atunci, credem că este bine să facem aici constatarea situației sufletești a contemporanilor noștri.</p>
               <p>Observăm de la început că în serbărde de care se vorbește 11 Iunie l848 ocupă un loc foarte puțin însemnat și că ceea ce importă mai ales este 11 iunie l898.</p>
               <p>Fiecare se simte preocupat nu de a da serbării o strălucire cît mai mare, ci de a compromite cît mai puțin din „afacerile” lui.</p>
               <p>Această aniversară, care ar fi trebuit să se celebreze în mijlocul celui mai mare entuziasm, se va serba în mijlocul celor mai egoiste porniri.</p>
               <p>Și nu vorbim numai de guvern. Guvernul, preocupat de scopurile lui electorale, de slăbiciunea și de amărăciunile lui, nici nu putea face altceva decît o mascaradă polițienească.</p>
               <p>El n-are public, n-are o simpatie, n-are nimic din ceea ce i-ar trebui ca să organizeze niște adevărate serbări populare.</p>
               <p>Dar vorbim de lumea noastră politică în general.</p>
               <p>După cincizeci de ani de la acea mișcare generoasă – în care unii și-au jertfit privilegiile lor de clasă, alții</p>
               <p>și-au jertfit liniștea, și chiar viața – ne găsim astăzi într-o atmosferă de afaceri, de negustorie și de scîrboase preocupări materiale.</p>
               <p>Ideile au fost izgonite din cîmpurile de luptă ca netrebnice, și tot mai mult au fost înlocuite cu cele mai meschine patimi.</p>
               <p>Politicianii au pus stăpânire pe toată viața statului, pe tot sufletul neamului și au ofilit orice entuziasm.</p>
               <p>La l8 ani sîntem decemviri, la 2l, deputați cu diurnă permanentă, și la 25, nu ne mai.poate mulțumi decît un portofoliu ministerial.</p>
               <p>Și, ca să ajungem aci, toate căile sînt bune, afară de calea serioasă a culturii și a simpatiei populare.</p>
               <p>Atașarea pe lîngă personagiile deja ajunse, lingușirea, lacheismul cel mai degradator, iată mijloacele de parvenire în acest mizerabil struggle for leafă!</p>
               <p>Băieți care în alte vremuri ar fi luat steagul și ar fi ieșit în uliță ca să lupte pentru o idee de care erau într-adevăr înamorați, astăzi visează să participe în consiliile de administrație ale creditelor.</p>
               <p>Iar cînd îi întîlnești, la un colț de uliță, cu servieta doldora la subțioară și ai naivitatea să-i întrebi dacă vor onora națiunea cu grațioasa lor prezență la serbarea revoluțiunii, (îți răspund: „Să vedem… nu știu… Comitetul nostru se cam opune… Șeful nu e pentru agitație… Regele e în contra stradei… Să nu ne compromitem situația”…</p>
               <p>Poftim de insistă, și te va lovi cu fraze diplomatice băiatul. […]</p>
               <p>Altul, purtînd ochelari numai așa, „de al dracului”, măcar că distinge cale de o poștă polul de liră. Îți joacă pe blazatul. El te asigură că a îmbătrînit, că e om de cabinet, că nu e făcut pentru acțiune, că se simte și cam surmenat, dar că tu ai face foarte bine să te agiți… singur.</p>
               <p>Ia-l pe acest ridicul monșer și-l scutură puțin, și vei vedea că surmenajul și bătrînețea nu-l împiedică de loc să figureze în zece consilii de administrație și să mănînce zece lefuri.</p>
               <p>Cînd e vorba de lucrul public, face pe damblagiul; dar cînd e vorba să dea raita prin bugete, aleargă ca un ogar.</p>
               <p>Ce vreți însă? Nu poate să-și compromită „situația!”</p>
               <p>…în așa condițiuni se va serba anul l848, anul mari mișcări politice și sociale, care a schimbat fața lumii și a născut generații de viteji.</p>
               <p>Politicianismul-industrie, iată boala care ucide societatea noastră, iată ce stinge orice avînt și întunecă orice ideal!</p>
               <p>Cel mai mare om al societății noastre contemporane va rămîne acela care va avea destul talent și destulă virtute ca să provoace o reacțiune în contra curentului comercial al vremii…</p>
            </div>
            <div type="div2">
               <head>Oculta și Inteligența </head>
               <p>Oculta nu se poate lăuda că disprețul ei financiar pentru tot ce este talent n-a provocat și din partea talentelor o aversiune adîncă împotriva ei.</p>
               <p>În vreme de entuziasm și de glorie, cînd liberalismul avea ziariști de valoarea lui C. A. Rosetti și a lui Cezar Bolliac, se scriau satire în contra acelor care nu vroiau să se supuie progresului politic. Aceia erau tombaterele.</p>
               <p>Dar de cînd liberalismul s-a transformat în ocultism, lucrurile s-au schimbat. Copiii bonjuriștilor, travestiți în samsari de procese scandaloase, nu numai că nu știu să înstrune lira părintească, dar au devenit ei niște adevărate tombatere, obiectul tutulor satirfelor.</p>
               <p>Dac-ar fi aici locul să facem un studiu întreg, și dacă n-ar trebui să ne mărginim la cadrul restrîns al unei reviste de ziar, am putea începe de la Eliade și de la Grigore Alexandrescu, care, și unul și altul, au zărit decadența ce avea să vie.</p>
               <p>Am putea aminti pe Vasile Alecsandri, spiritul cel mai senin din literatura română, dar care și el n-a putut să nu se revolte în contra burghezismului ce mai tîrziu a fost numit ocultism.</p>
               <p>Dar să luăm pe cei care trăiesc, neuitînd încă, dintre cei dispăruți, pe eternul Eminescu, care i-a ars cu bici de foc și i-a însemnat pentru totdeauna ca pe niște „panglicari în ale țării”.</p>
               <p>Trăind atîta timp între ei, Delavrancea nu s-a putut, totuși, aclimatiza în atmosfera lor. Și cînd a vroit să zugrăvească Un Parazit, a luat pe unu dintre dînșii.</p>
               <p>Caragiale i-a imortalizat în atiția eroi. Înfățișîndu-ni-i în toate posturile – puteți citi chiar „toate posturile” – dar vecinic ridiculi.</p>
               <p>Ori de cîte ori un artist a intrat în cîmpul politic ori a atins un subiect care să aibă vreo relație cu politica, și-a ales modelul dintre cetașii Ocultei, dacă a vrut să arate un șarlatan ori un ridicol.</p>
               <p>Ceilalți, cei care au tăcut – cu toate favorurile ce uneori ocultiștii au revărsat asupra oamenilor, căci așa înțeleg ei să încurajeze arta – aceia n-ar fi în stare pe nici un preț să-i glorifice.</p>
               <p>Artiștii lor se numesc Malla, scriitorii lor… Stecedum!</p>
               <p>Au fost în țara asta campanii de presă memorabile. Ei bine, toate în contra ocultiștilor.</p>
               <p>I-a biciuit Gheorghe Panu așa, că și azi, după doisprezece ani, au vînătăi pe trup.</p>
               <p>I-au biciuit toți cei din generația mai tînără, după d. Panu – toți cu patimă, cu o pornire a întregului suflet.</p>
               <p>În contra acestor burtă-verzi niciodată nu luptăm prea mult, și este aici locul să spun o impresie personală:</p>
               <p>De mai bine de doisprezece ani, de cînd fac ziaristică în mod profesionist, am scris desigur multe lucruri pe care le regret și le dau în seama lipsei de experiență de pe vremuri.</p>
               <p>Ei bine, nu retrag un rînd, o iotă din tot ce am scris împotriva ăstor… oameni.</p>
               <p>În fluctuațiile acestei vieți, mai ales într-un timp cînd ziaristica nu era stabilită, n-am scris niciodată un rînd pentru ei, și țiu atît de mult la titlul acesta. Încît m-aș mulțumi să-mi fie consacrat ca epitaf: acest om n-a fost nici un ceas ocultist.</p>
               <p>Și… mi se va ierta mult, căci mult i-am urît.</p>
               <p>Am epoci. În viața asta oribilă de condei, cînd scriu patru și cinci articole pe zi, mai bine de o pagină de ziar. Ei bine, nu m-am plîns niciodată de lipsă de subiect: Ocultă să fie, că subiecte – destule!</p>
               <p>…Aceasta e singura răzbunare a intelectualilor împotriva asociației comerciale care operează cu capital străin și reușește să sufoce atîta gîndire românească.</p>
               <p>Pot să se îmbogățească. Dar din efracțiunile ce comit se aleg cu zgîrieturi și cu semne, stigmate care vor spune vecinic originea acestei îmbogățiri.</p>
            </div>
            <div type="div2">
               <head>Prefață la don Paladu </head>
               <p>Penultimul număr al revistei enciclopedice Larousse a fost consacrat unei monografii a lui Bismarck: viața, tinerețea, maturitatea, operele lui și așa mai încolo.</p>
               <p>Nouă ne-a venit altă idee:</p>
               <p>Dacă s-a făcut o monografie a lui Bismarck, de ce n-am face și moi o moftografie a lui don Paladu?</p>
               <p>Orice ar zice istoria, Bismarck n-a avut mai multă greutate decît don Paladu, care chiar la Sfîntu Gheorghe trecut a venit vreo zece băniți.</p>
               <p>Am zis dar: Haidi să tragem pe don Paladu în volum, căci la dumnealui volumul e tot.</p>
               <p>În paginile ce urmează cititorii vor găsi istoria naturală a eroului nostru.</p>
               <p>Cu o energie curat demnă de o cauză mai bună, am cules tot ce am găsit mai solid, mai serios și mai umoristic despre acest distins bărbat.</p>
               <p>Era păcat ca atîtea scîntei de geniu, toate inspirate de abdomenul, de manierele, de caracterul, de</p>
               <p>principiile, de inteligența și de morala lui don Paladu, să se piardă pe la cele patru vînturi.</p>
               <p>Noi le-am colecționat cu drag – cele mai multe fund operele noastre proprii – căci am pus în ele o parte din inima noastră.</p>
               <p>Nu s-ar crede, și totuși noi iubim pe don Paladu ca pe un prunc al nostru, prunc prea de tot durd și cu cămășuța prea de tot compromisă.</p>
               <p>Îl iubim pentru că am pus în el valuri de cerneală și scîntei din suflet.</p>
               <p>G. D. Pallade era un avocat de a zecea mînă, secretar fără importanță, și fără șoșoni-galoși, al d-lui Petrache Grădișteanu.</p>
               <p>El mergea la tribunal, mai tîrziu a mers și-n politică, pleda la bară, vorbea prin întruniri, s-a ales deputat, a ajuns chiar ministru, dar toate acestea nu l-au putut aduce la înălțimea unei individualități caracteristice.</p>
               <p>Avocați sînt atîția, deputații se aleg așa de ușor, miniștrii sînt atît de nuli în zilele noastre democratice. Încît dan Paladu ar fi putut rămîne multă vreme un necunoscut pentru istorie.. de n-am fi fost noi.</p>
               <p>Da, o spunem fără falsă modestie: noi am făcut din don Paladu aceea ce este astăzi.</p>
               <p>Avea numai origine, și i-am dat originalitate; avea numai abdomen, și l-am făcut abdominabil!</p>
               <p>Din înghesuiala gloatelor de politiciani noi l-am scos la iveală și l-am ridicat la rangul de personaj.</p>
               <p>Dac-am vroi să punem și mai bine punctele pe i, am putea zice că am făcut din don Paladu pentru lumea țivilă aceea ce am făcut din Moș Teacă pentru lumea cazonă.</p>
               <p>Don Paladu este Moș Teacă țivil, Moș Teacă teribil, care se amestecă la Domenii, la Justiție, la Finanțe. Moș Teacă atotștiutor, capabil să învețe pe pești ocenia, să poarte pe piele robă în loc de flanelă-iegăr, să rezolve „difițitu” bugetar cu tabla lu ăla…lu Pitagora!</p>
               <p>Don Paladu, așa zugrăvit, este azi un tip special al României; de acuma încolo el aparține țării, el este al istoriei.</p>
               <p>G. D. Pallade ar fi rămas în praful uitării – don Paladu stă deasupra ca-caimacu!</p>
               <p>Grație muncii noastre de trei ani, putem zice azi că don Paladu este așa de popular – sau „populer” – încît G. D. Pallade a dispărut din limbajul românesc ca o terminologie ce nu mai corespunde la nimic, ci toată lumea cunoaște pe erou sub numele de „Don Paladu”.</p>
               <p>Don Paladu la abdomenii, Don Paladu cu palanța justiției, Don Paladu la ichilibrajul bugetar, Don Paladu la 2drafcu, Don Paladu în tramcal, Don Paladu la fratele Berechet; iar G. D. Pallade – nicăieri!</p>
               <p>Don Paladu a întunecat așa de groaznic pe G. D. Pallade. Încît G. D. Pallade se mai păstrează azi doar în lumea oficială. În coloanele Monitorului oficial.</p>
               <p>Dar și acolo îi stă așa de rău, și stă așa de șubred. Încît amicul nostru Costică Iliescu, directorul Monitorului. Îi zice în particular (cum ar fi la „partea neoficială”), tot Don Paladu.</p>
               <p>Cînd lucrurile stau cum spuserăm pîn-aci, cum voiți să nu iubim pe Don Paladu?</p>
               <p>În judecata lui meschină, Don Paladu și-o fi închipuind că noi îl urîm. El nu știe – biet cap de întrunire pe culori! – că avem pentru dînsul cel mai cumplit amor.</p>
               <p>Cum Cervantes iubea pe Don Quijote, cum Victor Hugo iubea Măgarul, cum poporul iubește pe Nastratin Hogea, tot astfel noi avem un fel de iubire plină de pietate, pentru Don Paladu.</p>
               <p>El reprezintă zile de tortură sufletească, nopți de nedormire, atîtea și atîtea ore de zbucium în căutarea unei noi blestemății.</p>
               <p>Toma Blîndu, tramcalul, Niță Berechet, iahnia de mînătărci, toate acestea ne costă muncă sufletească, muncă creatoare, ceva din inima noastră.</p>
               <p>Tot ce se vede în paginile următoare, epopeea vieții lui Don Paladu, este un capitol – și poate din cele mai interesante – ale istoriei politice și morale a României la sfîrșitul veacului XIX.</p>
               <p>Oferim contemporanilor noștri această operă – cu toată francheța – ca să mediteze asupra ei, și nu numai să rîdă, căci nu e numai de rîs.</p>
            </div>
            <div type="div2">
               <head>Mitiță Scuza </head>
               <p>Prefață originală</p>
               <p>Începând culegerea sistematică ce ne-am impus asupra vieții și excentricităților lui Mitiță Scuza, ne vedem siliți să declarăm de la început că opera noastră nu va fi completă.</p>
               <p>Nu va fi completă nu din cauza noastră, ci din cauza eroului.</p>
               <p>Nu există om în țara lui Traian care să fi dat naștere la atâta literatură despre el; nu există om care să fi primit atâtea porecle; nu există om pe seama căruia contemporanii să se fi stricat atâta de râs.</p>
               <p>Literatură și desen cu nemiluita, încât, dac-am sta să fim conștiincioși și să colecționăm tot ce știm și tot ce posedăm despre el, ar trebui să ne facem noi secretari la Academie, și să se bage el la Moș Teacă.</p>
               <p>I s-a zis goril, macac, maimuță, roade-ruble, sparge-alune, pitic, baron de Hahn, trădător, Scuza, ignobil, leszenszky, Micloș Turzos și câte și mai câte!</p>
               <p>Din acest calabalâc aruncat claie peste grămadă în istoria lui politică, noi am luat pe Mitiță Scuza.</p>
               <p>Mitiță Scuza al nostru cuprinde și pe goril, și pe roade-ruble, și pe ignobil.</p>
               <p>Suntem siguri că românii din regat, ca și cei din Macedonia, ca și cei din Transilvania ne vor mulțumi pentru monografia ce am alcătuit, ca una care va putea călăuzi pe istoric în privința acestui Nastratin național.</p>
               <p>Am contribuit mult noi înșine, o știm, ca să vulgarizăm pe Mitiță Scuza; dar pentru aceasta nu reclamăm absolut nimic, dovadă că-l dăm ca supliment, cu totul gratuit, cititorilor lui Moș Teacă.</p>
               <p>Meritul — dacă vreun merit poate fi — este pe de-a-ntregul al năzdrăvanului politic, care a reușit să se facă mai de pomină decât popa tuns.</p>
               <p>Și acum, adresându-ne românilor, le zicem:</p>
               <p>Primiți pe Mitiță Scuza așa cum este: nici mai bun, nici mai rău. Primiți-l din toată inima, căci numai sub forma asta nu face nici un rău nimănui. Primiți-l, căci e supliment!</p>
            </div>
            <div type="div2">
               <head>Servitorul regelui </head>
               <p>Din toate condoleanțele primite de familia regretatului Gogu Cantacuzino, una mi-a atras atențiunea cu deosebire: telegrama regelui.</p>
               <p>Această telegramă, care a fost reprodusă de toate ziarele, zice:</p>
               <p rend="center italic">DOAMNEI ELENA CANTACUZINO</p>
               <p rend="italic">BUCUREȘTI</p>
               <p rend="italic">Sunt adânc mâhnit de moartea iubitului vostru soț, în care țara pierde un bun patriot și Eu un servitor credincios și harnic; rog pe Dumnezeu ca să sprijinească pe domniile-voastre în marea voastră durere, la care Regina și Eu luăm cea mai vie parte.</p>
               <p rend="italic">CAROL</p>
               <p>Pentru marea majoritate a publicului, rândurile suveranului nu cuprind nimic extraordinar: nici nu dovedesc vreun sentiment, nici nu par că acordă vreo importanță deosebită pierderii lui Cantacuzino.</p>
               <p>Este o simplă telegramă de răspuns obligator, în care defunctul e calificat ca „bun patriot”, într-o țară-n care, desigur, toți suntem buni patrioți.</p>
               <p>Și, cu toate astea, tocmai lipsa de culoare dă telegraficei proze un aer deosebit.</p>
               <p>Și iată cum:</p>
               <p>Mai întâi, sunt convins că orice româncă ar vesti regelui — sau oricui — încetarea din viață a scumpului ei soț ar primi un răspuns identic cu cel din telegrama citată... „sunt adânc mâhnit, doamnă; era un bun patriot; Dumnezeu să-l ierte!” Punct și iscălitură.</p>
               <p>Nu este nevoie să fi fost un caracter, să fi însemnat o unitate valoroasă în epoca ta de slugărnicie și de apanagii, să fi semnificat virtutea însăși, pentru ca, după ce vei fi murit, familia ta să primească o depeșe ca cea de mai sus. </p>
               <p>Bun patriot într-o țară în care istoria n-a înregistrat nici un trădător este sinonim cu „bună dimineața”. </p>
               <p>Orice român ar subscrie asemenea telegramă, bineînțeles într-o românească mai corectă, întrucât nici un român nu zice „Dumnezeu să sprijinească pe domniile voastre” ci „Dumnezeu să vă sprijinească”.</p>
               <p>Dar nu observați altceva mai caracteristic?</p>
               <p>Pe lângă distinsul calificativ de „bun patriot”, maiestatea sa mai împodobește amintirea lui Gogu Cantacuzino cu încă unul, și mai distins: „Eu pierd un servitor credincios”. După această suverană caracterizare, Cantacuzino ar rămânea definit astfel: „a fost un bun patriot și un servitor credincios”...</p>
               <p>Protestează toți câți l-au cunoscut, desigur. Asta nu e stampa lui Cantacuzino. Servitori și patrioți mai sunt încă vreo câteva milioane, în tot cazul încă vreo câteva zecimi, și e păcat să ni se dea drept figura unei rarități o siluetă așa de comună!</p>
               <p>Ce vroiți însă? Stilul oficial și sentimentul oficial, au asemenea taine, neînțelese de noi, simpli patrioți, și, Doamne ferește, servitori.</p>
               <p>Noi nu putem pricepe cum, în zilele noastre de democrație conștientă, un om poate scrie despre el cu litere verzale: „Eu Mă Simt Mâhnit”... Nu putem pricepe cum un om nu vede în toți locuitorii unei țări decât servitori ai Lui (servitori cu s mic și Lui cu L mare); nu putem înțelege cum un om care în treizeci de ani nu e apt să învețe românește, are servitori care într-un an ar fi în stare să învețe bine nemțește; nu putem pricepe multe...</p>
               <p>Din nenorocire, asemenea lucruri se petrec, și se înghit. </p>
               <p>Un om ca Gogu Cantacuzino, care numai servitor n-a fost, e tratat acuma ca atare, și asta nu pare anormal la 1898. </p>
               <p>Și de ce?</p>
               <p>Pentru că autorul telegramei s-a deprins să vadă în tot conglomeratul politic al țării un simplu... birou de servitori. Un Gogu Cantacuzino, un Alexandru Lahovary, despre care e bine știut că n-au avut niciodată condicuță, sunt, totuși, trecuți la registru...</p>
               <p>Și poate că vor trece ani mulți până ce să nu mai vie nici un salariat al țării să numească servitori pe oamenii mai puțini salariați...</p>
            </div>
            <div type="div2">
               <head>Casa de nebuni </head>
               <p>Clienţii doctorului Şuţu au scăpat din chiliile lor şi au pus stăpânire pe guvernul ţării româneşti.</p>
               <p>Asta este impresia ce ne fac faimoşii noştri ocârmuitori în toate ocaziile.</p>
               <p>Dar, cu ocazia grevei studenţilor împotriva noului proiect de lege a recrutării, ne-am făcut o convingere deplină că trăim sub regimul unor alienaţi.</p>
               <p>Iată, în adevăr, faptele monstruoase ce s-au petrecut cu prilejul acesta:</p>
               <p>Studenţii s-au adresat mai cu seamă la trei autorităţi, expunându-le doleanţele lor: rectorului universităţii, ministrului instrucţiunii şi primului-ministru.</p>
               <p>Ei bine, fiecare din aceste trei autorităţi, care s-ar fi cuvenit să meargă în cea mai deplină înţelegere, au ţinut studenţilor un limbagiu deosebit.</p>
               <p>Rectorul universităţii, care este şi vicepreşedinte al Adunării legiuitoare, le-a spus:</p>
               <p>„Legea împotriva căreia vă plângeţi este o lege personală. Ea a fost votată de Senat prin surprindere. Vă asigur că, pe cât timp voi fi eu rector al universităţii, nu voi permite să se atingă drepturile studenţilor.”</p>
               <p>Ministrul instrucţiunii — şi de astădată avem chiar un text oficios, publicat de organul guvernului în chip de rectificare — a zis:</p>
               <p>„Proiectul în contra căruia vă plângeţi este pornit dintr-o iniţiativă privată. Eu n-am avut nici o cunoştinţă despre el. Îmi iau angajamentul să lupt pentru modificarea lui.”</p>
               <p>Iar primul-ministru, după ce în faţa delegaţiei studenţeşti s-a mărginit să facă morală antigrevistă, a venit să răspundă dlui Fleva în Cameră:</p>
               <p>„Proiectul este opera guvernului. El a fost discutat în Consiliul de Miniştri şi nu va fi modificat, pentru că e un proiect foarte bun.”</p>
               <p>Ce însemnează această duplicitate... sau mai bine această triplicitate.</p>
               <p>Fără-ndoială, nimic altceva decât că avem un guvern care ne dă exact impresia unei case de nebuni.</p>
               <p>Ştim bine ce ni se va răspunde: că oamenii din fruntea guvernului sunt nişte mari şireţi, că declaraţiile rectorului şi ale ministrului de instrucţiune sunt făcute în timpul grevei, pe când declaraţia primului-ministru este făcută după încetarea grevei; că aşa fiind, nu trebuie să căutăm armonie între ele, pentru că cei dintâi au urmărit un scop — înşelarea studenţilor — iar cel din urmă alt scop — menţinerea proiectului incriminat. </p>
               <p>Este oare această argumentare o dovadă de onestitate şi de cuminţenie politică?</p>
               <p>Nicidecum.</p>
               <p>Noi credem că, sub nici un pretext, un guvern nu poate să aibă purtarea unei asociaţii de făcători de rele care caută să înşele, şi atâta tot.</p>
               <p>Nu este permis unui guvern să umble cu chichiţe, cu şarlatanii, cu vicleşuguri ordinare, pentru ca să dea aparenţe înşelătoare unor fapte ce nu-i convin.</p>
               <p>Şiretenia, în asemenea caz, este poate mai condamnabilă decât nebunia.</p>
               <p>Consecinţele morale ce decurg de aci sunt dezastruoase.</p>
               <p>Cum adică? Să nu mai creadă studenţii în cuvintele rectorului? Să-şi facă ei convingerea că ministrul instrucţiunii este un păcălici de rând, care pentru obţinerea unui rezultat dorit e capabil de o minciună?</p>
               <p>Dar aceasta este o morală groaznică, pe care numai codicele ocultist o mai poate concepe.</p>
               <p>Şi pentru ruşinea vremii în care trăim, noi convenim mai lesne a crede că a fost şi aci o manifestare de demenţă, cum se arată în toate actele acestui guvern desperat.</p>
               <p>E o tovărăşie pe care n-o leagă nici o idee superioară, un sindicat de interese meschine, care trăieşte din expediente şi care, în total, e o casă de nebuni.</p>
               <p>Să sperăm că ţara va scăpa în curând de această aglomeraţie smintită.</p>
            </div>
         </div>
         <div type="div1">
            <head>
               <anchor xml:id="id_Varia"/>Varia</head>
            <div type="div2">
               <head>Pentru Eminescu </head>
               <p>Onor. P. T. Misir s-a supărat pe mine pentru că am îndrăznit să afirm că prea puțin îi pasă „Junimii” de suferințele lui Eminescu. Ca să-mi dovedească dimpotrivă, d. Misir se laudă pre sine și laudă pe junimiști, care ar fi făcut marea cu sarea pentru nenorocitul poet.</p>
               <p>Vina că Eminescu suferă astăzi d. Misir o aruncă pe conservatori.</p>
               <p>Pe lumea asta ce nu se poate susține când cineva are voință? Pentru mai bună înțelegere, însă, eu, „mititelul A. B.”, spun marelui P. T. Misir numai următoarele:</p>
               <p>Decât te-ai lăuda cu generozitatea junimistă, domnule Misir, mai bine te-ai interesa de soarta bietului geniu zvârlit fără de milă în casa de nebuni!</p>
               <p>Și de ai veni în București măcar pentru o zi, ai vedea, mare domn, că nimeni, dar absolut nimeni dintre ai d-voastră nu vrea să știe de cum trăiește Eminescu.</p>
               <p>L-ai găsi slab, în mizerie, fără de nici unele, pe mâna unor oameni străini, mai nenorocit și mai pierdut de cum prevedea el când zicea de dânsul:</p>
               <p rend="italic">Luceferii de foc<lb/>Privi-vor din cetini<lb/>Mormânt făr’ de noroc<lb/>Și fără prietini!</p>
               <p>Ei, dle Misir, ce dulce e să stai la lași, să fii sătul de toate, să te bucuri de plăcerile vieții și să ai încă vreme a scrie de suferințele altuia „ca de dureri străine”, făcând pe camaradul, pe filantropul, pe sensibilul! </p>
               <p>Dar când viața ți se stinge într-o casă de nebuni și când nimeni nu te întreabă de trăiești ori de ai murit, o, atunci se schimbă lucrul, o, atunci nu mai glumești!...</p>
               <p>Un sfat:</p>
               <p>Ai face mult mai bine, în loc să scrii pentru mine, să scrii amicilor dumitale, rugându-i să le fie cel puțin milă de Eminescu dacă nu altceva.</p>
               <p>Cât pentru cele ce am afirmat în privința nepăsării dvoastră, d. dr. Șuțu v-ar putea da mai multe amănunte decât mi-a dat mie.</p>
            </div>
            <div type="div2">
               <head>„Din goana vieței!” </head>
               <p>În seceta ce arde câmpul literelor noastre, noul volum al domnului Alexandru Vlahuță cade tocmai la vreme. Amețiți de gălăgia politicii, amărâți de stârpiciunea literară ce-și rânjește dinții galbeni prin revistele de-o zi, simțim o adevărată mângâiere când răsare — și ce rar răsare! — câte o operă pe care să-ți poți arunca ochii cu folos și să ți-i poți opri mai multă vreme fără părere de rău. <lb/>Se produce puțin în țara asta. Și nu știu cine ar putea dezlega enigma: se produce puțin fiindcă nu se citește, ori se citește puțin fiindcă producția e proastă? Nu știu; dar ceea ce se poate constata ușor e că — afară de excepții — rare talentele reale ies în evidență și se impun cu toată rezistența mahalalelor literare, pătimașe și invidioase.</p>
               <p rend="center">***</p>
               <p>
                  <lb/>Volumul dlui Vlahuță, Din goana vieței, nu-i o lucrare de <hi rend="italic">longue haleine</hi>, nu-i o lucrare din acelea care-s menite să facă zgomot și să rămână în literatură ca operă nepieritoare. E o colecție de bucăți mici, drăguțe, pe care le citești ușor și care nu trăiesc decât o viață foarte scurtă, menită numai să păstreze numele autorului, nu să-l mai înalțe. Dar, oricum, în bucățelele astea mici se vede cale de-o poștă mâna care le-a croit. Puiul de vultur, oricât de mic, nu se poate confunda cu bufnița, și o scânteie de lumină electrică face mai mult decât 10 lumânări de seu. E altă factură, e altă mână. <lb/>Sunt șapte profiluri în versuri: Daniil, bătrânul stareț, care s-a înfruptat cu vârf și îndesat din toate cele lumești și asupra căruia apasă acum, la bătrânețe, spaima morții, care-l face smerit; Mișu, cavalerul parfumat și sclivisit, care-și trăiește viața ca toți cei deopotrivă lui, spunând banalități cocoanelor pe la băi, ducând-o de azi pe mâine prin expediente și sfârșind prin a o șterge incognito, fără să fi plătit chiria, spre marea dezolare a păpușilor ambulante care se distrau cu Mișu cel politicos și burduf de codul manierelor elegante; Dancu, ofițerul care-și bate toată ziua vistavoiul și care aleargă veșnic după vânătoare de zestre, până ce i se înfundă cu două palme pe care le încasează de la un rival, și își răzbună... bătându-și iar vistavoiul; vine apoi Sander, fantele de tobă, bogat, băiat de hagiu și dornic de noblețe. A luat pe nobila Aspazia, și aceasta îl tratează de sus, ca pe un mitocan parvenit; mai e Ramzes, vajnicul toreador al condeiului, criticul care ucide pe toată lumea, dar ale cărui victime sunt perfect de sănătoase; al șaselea e domnul Baraboi, care a fost pedagog, sufleur la teatru, jurnalist, birtaș, misit, iar acum a deschis un institut unde copiii sunt veșnic pedepsiți, ca să se facă economii la „ordinar” și pentru ca, a doua zi, bucătarul — complice ou Baraboi — să vândă copiilor mâncare pe sub ascuns; cel din urmă e Damian, poetul liric, trubadurul pesimist, care aleargă cu limba scoasă ca să atace pe oameni cu abonamente la revista lui, <hi rend="italic">Progresul</hi>. <lb/>Și toate profilurile astea sunt scrise în niște versuri admirabile, armonioase, care uneori te umplu de o adâncă tristețe, cu toată nota veselă a subiectului. E o ironie crudă în versurile astea din profilul al patrulea, cel mai reușit, după mine:</p>
               <p>                        Aspazio, Aspazio,<lb/>                        Sub blazonul tău mă ia<lb/>                        Și-ți voi pune sub picioare<lb/>                        Slava și viața mea!<lb/>                        . . . . . . . . . . .<lb/>                        Și în urmă, ce viață<lb/>                        De mustrări și umilinți:<lb/>                        Nostalgiile nobleței,<lb/>                        Dorul vecinic de părinți<lb/>                        Și cuvinte-nveninate<lb/>                        Ce rănesc ca un cuțit!<lb/>                        Toată vina-i a lui Sander,<lb/>                        El știa că nu-i iubit...</p>
               <p>
                  <lb/>Nu-i așa că-i, poate, de râs acest Sander, care, după ce a amețit lumea cu caii lui pe la curse și cu vorbele-i goale prin saloane, ajunge acum să fie tratat <hi rend="italic">du haut de sa grandeur</hi> de astă Aspazie, după al cărui blazon Sander a suspinat atâta, pe care n-a luat-o decât pentru „pergamentul aurit”? Și, cu toate astea, nu știu, factura versurilor, sensul lor, așezarea cuvintelor, e ceva care-ți dă fiorii unei tristeți adânci, mai puternică decât sarcasmul ce poetul aruncă asupra acestui sportmen celebru...</p>
               <p rend="center">***</p>
               <p>
                  <lb/>După profilurile în versuri vine o serie de schițe. Nu știu la care din ele ține mai mult autorul; dar aceea care-ți lasă o impresie mai adâncă, aceea care te pune mai mult pe gânduri e cea mai scurtă dintre ele: <hi rend="italic">La vitrina fotografiei Mandy</hi>. <lb/>Autorul trece pe la vitrina fotografiei Mandy și se oprește un moment ca să privească. Aceea ce-l lovește mai mult sunt fotografiile copiilor costumați. Figurine mici, palide și bucălate, sub largi tricornuri panașate, fetițe de câte 5 ani, aproape strivite sub găteala grea și umflată a unei dame istorice, țânci de abecedar, fuduli și zăpăciți în peruci pudrate, scoțând din gulerele horbotate un gât subțire ca mâna ș-un căpcean cât o portocală, cavaleri medievali, conți și Robespieri, mititei și speriați, cărora li s-a recomandat să stea frumos, să nu-și vâre degetele în nas și să-și păzească hăinuțele. Ce gătiți sunt, ce parfumați trebuie să fi fost și cu ce mândrie trebuie să se fi rotit a doua zi printre camarazii lor, care n-au fost nici prin vis străbătuți de asemenea senzații de moliciune și de bogăție. <lb/>Parcă vezi, în aste câteva rânduri, întreg tabloul. Și acum, după ce a privit mult, autorul se întreabă cu drept cuvânt: <lb/>„Ce vor deveni acești copii răsfățați, ale căror simțuri se blazează așa de timpuriu, a căror atenție e absorbită de splendoarea luxului și gătelilor femeiești și ai căror nervi delicați își deschid gurile și pompează din atmosfera caldă a buduarelor toată moliciunea și frivolitatea unei rase decăzute!” <lb/>Fără îndoială, cugetarea asta, elanul ăsta nu-i al unui om obișnuit. Un domnișor oarecare, un donjuan care face versuri pentru ca să ajungă mai ușor subprefect ori pentru ca să ia cu asalt zestrea unei june din lumea mare, ar fi exclamat în fața tabloului: „<hi rend="italic">Sont-ils gentils ces mioches!”</hi> <lb/>Vlahuță, însă, se revoltă, Vlahuță e cuprins de grijă în fața mascaradei ce se joacă pe spinarea nenorociților pe care niște părinți ușuratici îi îndrumează pe povârnișul prefăcătoriei și al luxului molatec. <lb/>M-a izbit adânc când am citit rândurile astea. Când eram mic, am fost și eu — adică m-au dus și pe mine — odată la o mascaradă de asta, care se poreclește în lumea <hi rend="italic">high-life bal</hi> costumé<hi rend="italic">. Ei bine, toți prietenii mei de atunci sunt azi niște</hi> nătăfleți incapabili de o muncă serioasă. Unul din ei s-a sinucis după ce a pierdut la Bursă, unul a fugit cu o actriță în America, având, bineînțeles, grija de a devaliza mai înainte contuarul lui tat-său, un altul e acum birjar la Viena, pentru că a tocat tot ce a avut în cărți și... în ce se toacă, al patrulea e căpitan și-și bate-n fiecare zi vistavoiul, ceilalți... duceți-vă-n orașul meu și-i vedeți: nasuri în vânt, pantaloni caraghioși, amețind lumea la alergările de cai, ca și cum vor și mai mult să arate că și caii pot face ceva pe lumea asta, numai ei nu! <lb/>Are dreptate Vlahuță! <lb/>Aveam de gând să scriu odată tot niște impresii de la vitrina fotografiei Mandy. Pe mine mă izbise altceva: toate femeile frumoase din București sunt expuse acolo, nu știu dacă intenționat ori ba; știu numai că e o exibiție de sânuri decoltate, de sprâncene făcute cu chibritul, de ochi dungați pe sub gene, o exibiție, care nu-i departe de exibiția cărnurilor de la măcelării. Ei bine, toate ființele astea, care ar fi putut, poate, să fie niște soții virtuoase și niște mame perfecte, care ar fi putut chiar să slujească în omenire unor cauze sfinte, sunt niște nenorocite din pricina educației ce au primit. Una, o frumusețe îngerească, e nevasta unui <hi rend="italic">monser</hi> sec ca însuși vidul, alta-i măritată după un ofițer brutal și înfumurat, o a treia își istovește frumusețea pe sânul unui bătrân decrepit, a patra, ca să-și poată plăti luxul de care e nevoie în lumea lor, trece din mână în mână, păpușă atât de frumoasă și atât de nenorocită! Ce păcat de atâția ochi frumoși, care-și sting astfel luminile!</p>
               <p rend="center">***</p>
               <p>
                  <lb/>Urmează apoi <hi rend="italic">File rupte</hi>, bucăți scrise în treacăt, note prinse zi cu zi, inspirații de o clipă, fără pretenții și fără nici un gând. Dar și din ele răsare aceeași notă de bunătate de suflet, de melancolie adâncă pentru cei ce suferă, de înduioșare tristă pentru durerile lumii. Și, mai presus de toate, o notă clară vibrează, iubirea nemărginită a scriitorului pentru nenorocitul țăran. Prigonit, înșelat de toți, lovit în viața de toate zilele de mâna nemiloasă a tuturor celor ce trăiesc din munca brațelor lui, săteanul are la Vlahuță nu numai un interes deosebit, dar în inima scriitorului toate durerile și toate amarurile săteanului se răsfrâng adânc și vibrează de un răsunet puternic, ale căror ondulații se scurg prin pana-i atât de viguroasă. <lb/>Este un punct de observat în <hi rend="italic">Goana vieței</hi>. Din ce în ce Vlahuță devine omul <hi rend="italic">lumei nouă</hi>. Începând prin a fi pesimist, el face din ce în ce câte un pas înspre ideile care zguduie lumea modernă. Vlahuță n-a fost niciodată mai <hi rend="italic">triumfător</hi>. Poetul plin de talent, amărât până-n suflet, dezgustat de nedreptatea enormă a veacului și de enorma suferință a mulțimii, a făcut întotdeauna să vibreze coarda nemulțumirii. La început, slab și dibuind de-abia în lume, nemulțumirea-i se traducea în accente lâncede, plâns al unei inimi sfâșiate, dar slabe. Mai în urmă, poetul s-a înarmat mai mult, el a văzut bine de unde vine răul, care-i leacul și... <hi rend="italic">Curentul</hi>Eminescu<hi rend="italic">, </hi>Unde ni sunt visătorii? <hi rend="italic">și </hi>Din goana vieței <hi rend="italic">îl ridică</hi> mai sus de plângerile de poet, îl fac să vadă clar și să strige la deșteptare celor ce dorm... <lb/>Firește, ceea ce fac aici nu-i decât o recenzie, o bibliografie, nu o critică analitică. Un singur lucru am avut de gând să limpezesc: să arăt volumul așa cum e el și mai cu seamă, plin de mulțumire, să constat că încetul cu încetul talentele reale și inimile bune nu pot să nu fie influențate de mișcarea uriașă, de grandioasa deșteptare a mulțimii apăsate. <lb/>Nici nu putea fi altfel: în inimile bune, în inteligențele supe- rioare, orice impresie e mai puternică decât în mijlocia banală și searbădă.</p>
            </div>
            <div type="div2">
               <head>„Note și schițe” </head>
               <subtitle>Note și schițe de I.L. Caragiale, Editura librăriei Sfetea, București</subtitle>
               <p>Când autorul <hi rend="italic">Nopții furtunoase</hi>, al <hi rend="italic">Scrisorii pierdute</hi> și al lui <hi rend="italic">Conul Leonida</hi> a dat la lumină <hi rend="italic">Năpasta</hi>, a fost o neîncredere aproape generală și anticipată în publicul care-l aplaudase cu câțiva ani în urmă. Din toate părțile n-auzeai decât: „Ei, aș! Caragiale și dramă! Auzi comédie!” Și neîncrederea asta a publicului, care nu putea ierta veselului Caragiale încercarea-i de a-l face să plângă cu Ion Nebunul, a continuat la unii chiar după ce au văzut ori au citit drama. Nu vreau să zic că <hi rend="italic">din pricina</hi> asta a căzut Năpasta<hi rend="italic">, ci numai caut să arăt cât e de ușuratică</hi> judecata obștii cititoare în materie de artă. Căci pentru puținii aleși din mulții chemați, <hi rend="italic">Năpasta</hi> este și va rămâne cea mai merituoasă dramă românească ce s-a scris vreodată. <lb/>De la <hi rend="italic">Năpasta</hi> și pân-acum, Caragiale caută, pesemne, să-nvingă credința asta a publicului cum că nu-i dat autorului <hi rend="italic">Nopții furtunoase</hi> să-și încrețească fruntea, și — una după alta — au apărut <hi rend="italic">Făclia de Paște</hi>, și <hi rend="italic">Păcat</hi>. Acum în urmă — încă o lovitură —Caragiale a scos <hi rend="italic">Note și schițe</hi> — cea mai mare parte publicate în răstimpuri prin unele gazete din București. Cu orice preț, spiritualul autor vroiește să ne aducă lacrimi în ochi. Și reușește. <lb/>Citind volumu-i din urmă, nu știi să spun care din doi e mai talentat: Caragiale care râde, ori Caragiale care plânge? <lb/>Iaca, de pildă, două bucăți: <hi rend="italic">În Nirvana</hi> și <hi rend="italic">25 de minute</hi>. Sunt ieșite din același condei, sunt publicate în același volum — puse, parcă, dinadins pentru comparație — și, cu toate astea, nu poți să spui că una ori alta din ele e cea mai bună — încât, la urma urmei, sentința atârnă de dispoziția ta sufletească, și nu poate fi privită ca judecată, ci ca părere. Un altul le va citi și el pe amândouă și va admira mai mult pe aceea pe care tu o găsești inferioară. <lb/>
                  <hi rend="italic">În Nirvana</hi> vezi toată amărăciunea unui suflet chinuit; tot amarul artistului care a înțeles pe Eminescu și care se vede el însuși aproape în aceeași stare, copleșit și întrecut de mișuna de secături ce se agață în sus, pe scară, până-n vârful piramidei, și privesc apoi, de acolo, cu tot cinismul târâtorilor cocoțați. Și atunci, într-unul din ceasurile astea în care artistul vede negrul ce-l înconjoară într-o țară de băcani sau de monșeri și privește cum se ating aceste două extreme, într-unul din ceasurile astea el scrie despre colegul ce s-a stins, uitat de aceia pe care i-a adăpostit sub aripile lui: <lb/>„În capul cel mai bolnav, cea mai luminoasă inteligență, cel mai mâhnit suflet în trupul cel mai trudit! Și dacă am plâns când l-au așezat prietenii și vrăjmașii sub <hi rend="italic">teiul sfânt</hi>, n-am plâns de moartea lui; am plâns de truda vieții, de câte suferise această iritabilă natură de la împrejurări, de la oameni, de la ea însăși. <lb/>Acest Eminescu a suferit de multe, a suferit și de foame. Da, dar nu s-a încovoiat niciodată: era un om dintr-o bucată și nu dintr-una care se găsește pe toate cărările ...” <lb/>Iar apoi — definitivă răzbunare și mângâiere slabă — el scrie plin de mândrie și înseninat de vedenia izbândei finale: <lb/>„Generații întregi or să suie cu pompă dealul care duce la Șerban-Vodă, după ce vor fi umplut cu nimicul lor o vreme, și o bucată din care să scoți un alt Eminescu nu se va mai găsi poate.” <lb/>Nu-i așa că suntem departe de explicația Conului Leonida asupra evoluției fandaxiei în ipohondrie! Și, cu toate astea, e aceeași mână, mână de maestru, care a scris rândurile astea, ca și pe acelea. În ziaristica noastră nu-mi aduc aminte să fi citit de multe ori un articol, atât de simțit și atât de „lucrat”, ca <hi rend="italic">Nirvana</hi> asta a lui Caragiale. Și, cu toate astea, nu-mi aduc iarăși aminte să fi râs vreodată mai mult ca de cursul de istorie contemporană al Conului Leonida, care explică consoartei dumnealui cum papa a pus pe „Galibardi” de i-a botezat un copil. <lb/>Iar dacă-ntorci numai câteva file de la articolul ăsta, dai peste <hi rend="italic">25 de minute</hi>. Povestea e scurtă: Vine vodă într-un oraș de provincie. La gară-l întâmpină autoritățile și cocoanele din societate (mă rog, nu toate femeile sunt din societate!). Între aceste cocoane e, firește, în rândul întâi soția locțiitorului de prefect. Venerabila matroană — parcă o văd! — știe că o damă care se respectă nu trebuie să tacă din gură când se găsește în societate, ci să vorbească — fie chiar și prostii, numai să vorbească. Și deodată, nici una, nici două, începe a turna o serie de gogoși de salon. Și cum salonul în care onorabila și-a făcut deducația a fost, pesemne, în vreo mahala oarecare, discursul e de calibrul următor: „Am auzit, dragă, — zice doamnei, nevasta directorului — că ați fostără cam bolnăvioară! Mi-a părut grozav de rău... Încă îi ziceam Iu dom profesor, amicul nostru, zic: vezi dumneata, dacă o prințesă, și tot nu se poate pune cu voia lui Dumnezeu, dar noi, ăștia! Dar acu te-ai făcut bine... Se vede... Fie, că frumoasă ești! să nu-ți fie de deochi! să trăiești!...” <lb/>Totdeodată unul dintre copiii domnului director, care privesc foarte curioși pe suverani, își scobește o nară cu degetul. Mama îi dă o palmă peste mână: „Nu ți-e rușine să bagi mâna-n nas?! Șezi frumos! te vede madam Carol!” <lb/>Și așa mai departe, pe tema asta, urmează mai tot volumul: <hi rend="italic">Temă și variațiuni</hi>, <hi rend="italic">A zecea muză</hi> și <hi rend="italic">Din carnetul unui vechi sufleor</hi>. <lb/>În toate, aceeași vioiciune de spirit caracteristică celui mai inteligent autor român. <lb/>Cu toate astea, tot spiritul acesta revărsat cu profuziune în volum nu-i în stare să întunece partea serioasă, <hi rend="italic">Nirvana</hi>, <hi rend="italic">Ironia</hi> și <hi rend="italic">Două note</hi>. Asta-i o dovadă că talentul nu întreabă nici ce gen place publicului, nici de trecutul autorului. Și apoi, în orice manifestare a unui om de talent — fie ea în orice gen — se cunoaște marca fabricii. <lb/>Fără îndoială, Caragiale nu trebuie judecat după Note și schițe, oricât de bun ar fi volumul acesta. În țara noastră, unde nu o operă de artă, dar nici o gazetă nu se poate susține prin ea însăși — fac amendă onorabilă în ce privește <hi rend="italic">Universul</hi> — o carte nu se scrie nici când, nici cum vrea autorul. Când știi cu câte piedici ai de luptat pentru ca să asiguri viață operei tale și cât trebuie să te frămânți pentru ca să ți-o lansezi, nu-ți vine nici să publici pe alese, nici să stai mult la tocmeală atunci când prilejul ți se înfățișează. Aș! Ai găsit un editor care se însărcinează să dea unei producții de-a ta viața vitrinei, repede la scris, și nu te codi mult, și nu sta mult să alegi, căci adeseaori un editor e mai variabil ca un barometru și te-i pomeni că-și schimbă gândul! Nu suntem în Franța, unde o carte bună are 50 de ediții, care-ți produc atâta cât să te poți odihni ani întregi și să scrii pe-ndelete, să ștergi, să adăugi, să faci toate prepara- tivele trebuincioase unei nașteri fără pericol. <lb/>Așa fiind, e ușor de-nțeles pentru ce unele bucăți <hi rend="italic">Din</hi> carnetul unui vechi sufleor <hi rend="italic">nu sunt așa cum ar fi putut să fie &#x97;</hi> bucată de Caragiale. Editorul era găsit, vremea nu putea fi pierdută, căci nu se știe ce aduce ziua de mâine și nu se știe când va veni fiul omului, Editorul-Mesie. Când ai pățit-o o dată, când ai dat <hi rend="italic">Păcat</hi> la <hi rend="italic">Universul</hi>, n-ai vreme să aștepți „momente de inspirație” pentru ca să produci o lucrare care să te satisfacă și pe tine, și pe puținii aleși care știu să aprecieze bucățile de o valoare serioasă, reală. <lb/>Bineînțeles, astea toate nu însemnează că bucățile <hi rend="italic">Din carnetul unui vechi sufleor</hi> nu merită să fie iscălite de Caragiale. Deloc; căci, precum am zis-o, marca omului de talent se cunoaște cale de o poștă în orice producție a lui, fie cât de neînsemnată. Vreau numai să explic celor ce s-ar întreba pentru ce Caragiale n-a publicat alte lucrări mai de valoare în volumul acesta. Atâta tot. Trebuie să cunoști <hi rend="italic">les dessous</hi> în chestie pentru ca să-ți poți da seama de ce e așa și nu altfel. <lb/>De altmintrelea, cine cunoaște pe Caragiale, cu neîntrecu- tu-i talent de <hi rend="italic">causerie</hi> spirituală, trebuie să fie perfect mulțumit că el și-a publicat crâmpeiele astea de amintiri. Citindu-le, vezi pe Caragiale veșnic în vervă, mereu gata să-ți povestească o amintire din vremea când întârzia jucând biliard, pe când Pascali îl aștepta la teatru ca să vină să sufle. Și toate astea povestite de el, așa cum numai el știe.</p>
               <p rend="center">***</p>
               <p>Vorbeam deunăzi cu dânsul despre un birtaș din București. Și-mi spunea lucrul ăsta, amestec de ironie și de dezgust: „Acum 25 de ani, când am venit în București și am intrat sufleor la teatru și corector la Telegraful, a venit și Nae de a intrat băiat pă pricopseală la birt. Ce-am ajuns eu și ce-a ajuns el?” <lb/>Și așa e. Nae băiatul e azi om cu stare — cel puțin o sută de mii de lei capital — pe când Caragiale al nostru e proprietarul unei perechi de ochelari și... nici al volumelor pe care le-a scris, pentru că alea sunt acuma proprietatea editorului. <lb/>Nu-i așa că e deștept bărbat d. Danieleanu, profesorul universitar care scrie în albumul presei că n-ar voi să trăiască în altă epocă decât în cea actuală? În adevăr, mai nostimă epocă nici că se poate! Musiu Nae, care nu știe pe de rost decât „îndată!”, „vine!”; musiu Nae, care n-a învățat din gramatică decât numele de mâncăruri și din aritmetică numai adunarea, e azi <hi rend="italic">dom Nae</hi>, alegător în colegiul I — pe când Caragiale, care și-a frământat toată viața ca să lase un monument cu care, odată și odată, ne-om putea mândri că la 1892 aveam o literatură serioasă, Caragiale e văzut de toată lumea lui dom Nae ca un zgârie-hârtie de rând, pe mâna căruia n-ai lăsa conducerea unui „magazin de coloniale și delicatese”. <lb/>Fără doar și poate, degeaba ne batem capul și cei cu mai mult, și cei cu mai puțin talent: e vremea băcanilor și a cârciumarilor, cea mai nesuferită rasă!... </p>
               <p>Să nădăjduim, cu toate astea, că un curent serios se va forma și că literatura nu va mai fi numai un obiect de lux pentru câțiva <hi rend="italic">gourmés</hi> intelectuali.</p>
            </div>
            <div type="div2">
               <head>Arta noastră </head>
               <p>Odată avusesem un vis frumos, și greu de împlinit, ca toate visele frumoase: un ziar literar în care să încapă toate ideile și toate direcțiile, unde să nu fie vrajbă și culise politice, un ziar care să atragă și să pasioneze toată armata de tineri ce se pierd prin redacții sau prin lume. <lb/>Făcându-mi-se azi cinstea deosebită de a mi se încredința direcțiunea literară a <hi rend="italic">Adevărului</hi>, visul acesta, pe care nu îndrăzneam să sper a-l ajunge, s-a împlinit aproape. <lb/>Mulțumirea și nețărmurita mea mângâiere sunt ușor de înțeles de către toți aceia care, ca și mine, și-au purtat bagajul de proletar, puterea de muncă din tabără în tabără, umplând coloanele albe cu o proză al cărei dezgust nu te părăsește niciodată. Nu cunosc nimic mai sfâșietor ca dezgustul de pro- pria ta proză. <lb/>De câte ori, în adunările noastre literare, în care câțiva ne întâlneam adese, nu ne-am exprimat cu toții mâhnirea adâncă și adânca desperare de ceea ce facem — sau, mai bine, de ceea ce nu facem. <lb/>Și lucrul e foarte explicat. Au apărut odată pe scena literară câțiva artiști despre care se vorbea cu mult entuziasm. Ce s-au făcut? Pe mai toți i-a înghițit politica. Artiștii cei mai buni au dispărut, luând cu ei toată strălucirea care ne orbise o clipă. Și, ce e mai trist, au rămas o sumedenie de figuranți, o sumedenie de „domnule conte, masa este servită”.</p>
               <p rend="center">***</p>
               <p>Când trăiești în mijlocul societății și când nu ești străin de toată activitatea ei, revolta asta platonică împotriva politicii nu are caracterul unei simple nemulțumiri fără explicație. <lb/>În vremea-n care trăim, societatea trece prin niște frământări uriașe. Neegalitatea socială, cu toate relele ce decurg dintr-însa — asuprirea omului de către om, lupta crâncenă pentru eternul blid de linte, lipsa de cultură, imposibilitatea idealurilor transcendentale, distrugerea sentimentelor morale și artistice — nasc o nemulțumire gen- erală. Aproape toate manifestațiile culturale și politice poartă pe ele marca acestei nemulțumiri. <lb/>Ziceți-i antisemitism, pesimism, socialism, anarhism, ziceți-i oricum, nevroza socială rămâne ca o caracteristică a epocii de descompunere în care trăim. Toate stările de tranziție, toate provizoratele sociale dau naștere la sentimente și la porniri care nu și-ar putea avea locul într-o stare normală. <lb/>Și, precum la boala modernă care se numește neurastenie factorii patogenici sunt excesul de zbucium al sistemului nervos și predispoziția creată de ereditate, tot astfel această uriașă nevroză a lumii întregi e datorită unei frământări excesive și unei predispoziții ereditare a organismului social. <lb/>Când dar vroim să vindecăm răul, combătând un fenomen local în loc să atacăm multiplele cauze care, laolaltă, alcătuiesc rădăcina bolii, facem o mare greșeală de tratament, pornită dintr-o etiologie1 greșită. <lb/>Să porți cu tine dezgustul de politică, fără să-ți dai seama că politica asta este și ea urmarea fatală a unor împrejurări fatale, este să te condamni la inacțiune, să-ți impui pasivitatea tembelă a celor fără vlagă. <lb/>Vroiți în adevăr înmormântarea acestei dezgustătoare poli- tici? Luptați să îndrumați tineretul — tineretul cel cu talent — pe alte căi. <lb/>Lipsei complecte de ideal, care este caracteristica politicii a cărei aspirații se mărginesc într-o subprefectură, opuneți idealurile mari și generoase, al căror triumf va îngropa sub năruiala întregii clădiri putrede și specia de politică a pântecelui. <lb/>Omenirea toată, care tremură și plânge, omenirea-n lanțuri și-n zdrențe cere un ideal, precum Faust cerea fericirea. <lb/>Poate arta singură să-i satisfacă acest ideal? Poți să dai tuturor nemulțumiților acestei epoci de lux strălucitor și de neagră mizerie himera unui <hi rend="italic">perpetuum mobile</hi> sau consolația îndoiel- nică a nemuririi spiritului? <lb/>Nu. Ci dacă literatura se stinge, cerșetoare nebăgată-n seamă pe la răspântii, este că ea însăși e bolnavă de anemie. Neînfățișând nici un ideal, adresându-se numai celor care și-au atins idealul de clasă, arta nu poate atrage mulțimea celor ce sufăr. <lb/>„Arta este destul de mare ca să mai aibă nevoie de alte condițiuni” — e o vorbă foarte adevărată, dar nu pentru toate epocile. Astăzi arta, dacă nu voiește să piară, trebuie să iasă din salon, să nu se mai supună formelor seci și formulelor admise, ci să îmbrățișeze toată patima lumii, tot zbuciumul acestei vieți, cu aspirațiile, cu luptele, cu nevoile, cu lacrimile și cu bucuriile ei. <lb/>Și numai după izbânda idealurilor mari va veni izbânda artei, și va putea și dânsa să îmbrace haina senină a veseliei.</p>
               <p rend="center">***</p>
               <p>Toate astea nu exclud arta în sine și pentru sine. <lb/>Ad<hi rend="italic">evărul literar</hi> va fi o tribună liberă pentru toate direcțiile literare prevăzute cu marca talentului. Atât mai bine pentru cei ce vor putea face două lovituri dintr-o dată... <hi rend="italic">Felix qui potuit</hi>...</p>
            </div>
            <div type="div2">
               <head>C. Dobrogeanu-Gherea </head>
               <p>Exemplul cel mai rar al omului impus prin propriile lui merite. <lb/>Const. Dobrogeanu-Gherea s-a născut la 21 mai 1855 în gubernia Ekaterinoslav din Rusia. <lb/>A studiat acolo până la vârsta de 19 ani. Convins de ideile de regenerare care cutremurau pe atunci, și cutremură și azi, împărăția țarilor, a fost urmărit de autorități — ceea ce l-a făcut să vină în România. <lb/>Viața lui aci este o întreagă epopee, în care mizeria și idealul se țin lanț. Și a știut să învingă toate primejdiile. <lb/>La 1877 a fost furat de spionii rusești din Galați și dus în Siberia. De acolo a fugit și a ajuns în Norvegia, de unde s-a putut întoarce în țară în urma intervenției lui C. A. Rosetti, care îi purta multă stimă și multă admirație. <lb/>Alte mizerii și alt zbucium. <lb/>A debutat în publicistică printr-o serie de articole economice în <hi rend="italic">Revista socială</hi> de la Iași. Articolele lui, extrase apoi în broșuri, au pus temelia socialismului științific în România și au distrus toate clișeele economiștilor reacționari. <lb/>În literatură a creat critica analitică, pasăre necunoscută la noi, până la dânsul. Stomac <hi rend="italic">nec plus ultra</hi>: a înghițit pe Maiorescu și... a dezghițit pe Filipide. </p>
               <p>
                  <hi rend="italic">Studiile critice</hi> l-au făcut cunoscut și admirat. Au făcut școală. </p>
               <p>Urât de spiritiști, e iubit de oamenii de spirit. </p>
               <p>În momentele de față are nostalgia Elveției, de unde s-a întors alaltăieri, și visul volumului al doilea din <hi rend="italic">Literatură și</hi> știință<hi rend="italic">, pe care-l va scoate în curând.</hi> </p>
               <p>Îl iubesc toți, ca pe un frate mai mare — și mai cu minte. </p>
               <p>Poartă ceasornic de argint și inimă de aur. </p>
               <p>A moștenit de la ruși dragostea fără prihană, melancolia fără comentarii și ceaiul fără zahăr. </p>
               <p>Se acordă un premiu cui o întâlni un om mai blând, mai iertător și mai altruist. </p>
               <p>Semne particulare: îi lipsesc fumurile și un picior. </p>
               <p>Autorii favoriți: Shakespeare, Tolstoi, Taine, Ibsen și Karl Marx.</p>
            </div>
            <div type="div2">
               <head>Bene-Merenti </head>
               <p>Am citit mai zilele trecute în <hi rend="italic">Monitorul Oficial</hi> că d. Cristu Negoescu a primit medalia <hi rend="italic">Bene-merenti</hi> pentru lucrările sale literare.</p>
               <p>Vă puteți închipui disperarea mea, nu pentru că d. Negoescu a primit o medalie, dar pentru că nu aflasem încă de lucrările literare ale medaliatului.</p>
               <p>Să ai pretenția că faci și tu literatură, că, în tot cazul, urmărești ce se tipărește prin cărți și prin gazete, și, când colo, să nu știi că în țara ta trăiește un scriitor cu numele de Cristu Negoescu și că scriitorul acesta a produs atâta încât a meritat să i se dea din partea guvernului o medalie specială.</p>
               <p>Și atunci... fuga la librării, fuga pe la prieteni.</p>
               <p>— Mă rog, am să vă fac o rugăciune mare!...</p>
               <p>— Ce e?</p>
               <p>— Uite ce e... Dar să nu râdeți de mine... Mi-e rușine să vă spui.</p>
               <p>— Lasă rușinea la o parte, între prieteni...</p>
               <p>— Voi spume: știți voi ce-a scris scriitorul nostru Negoescu? Eu n-am aflat încă... Mi-e rușine...</p>
               <p>În fața acestor întrebări și mai ales în fața confuziei mele, bieții prieteni au rămas și ei trăsniți: nu știau nici ei.</p>
               <p>La librării, același rezultat.</p>
               <p>Tocmai târziu, la pagina a patra a unei gazete am găsit catalogul unei librării din Ploiești. În catalogul ăsta am găsit <hi rend="italic">Bucăți alese</hi> din diferiți autori, aranjate de Cristu Negoescu.</p>
               <p>M-am luminat.</p>
               <p>Dar confuzia mea s-a schimbat într-o adâncă uimire.</p>
               <p>O fi oare de ajuns să culegi câteva bucăți din diferiți autori, pentru ca să capeți o medalie literară? Asta să însemneze <hi rend="italic">Bene-merenti</hi>?</p>
               <p>E drept că chipul cum marele Negoescu a știut să culeagă bucățile alese n-a fost deloc ales, așa că bietele <hi rend="italic">Bucăți</hi> au rămas nevândute de atâția ani de când cutreieră rafturile tuturor librăriilor. Dar nu-i mai puțin adevărat că oamenii de talent au apreciat valoarea acestei opere: dovadă Institutul Negoescu, care a împins elevelor lucrarea omului de la Ploiești.</p>
               <p>Totuși, eu am rămas nedumerit până în ziua de astăzi: ce are a face fosta retorică și cu <hi rend="italic">Bene-merenti?</hi>
               </p>
               <p rend="center">***</p>
               <p>Atunci am început să mă gândesc: cine are în țara noastră mai sus-pomenita medalie și cine n-o are?</p>
               <p>Și am găsit că n-a avut-o Eminescu, n-o are Gherea, n-o are Vlahuță, n-o are Barbu Delavrancea, n-o are — afară de Caragiale — nici unul din literații noștri de valoare.</p>
               <p>În schimb, o găsim pe pieptul lui Pătrașcu, lui Zaharia Antinescu, [[...]] și lui Cristu Negoescu.</p>
               <p>Atunci care este însemnarea acestei medalii? Pentru ce a fost ea creată?</p>
               <p>Fără îndoială, aceia care au găsit că-i bine să se facă o medalie literară au avut intenția să distingă pe scriitorii cei de talent din cei nuli sau mediocri.</p>
               <p>În cazul acesta, scopul, fără doar și poate, este atins: se va ști de azi înainte că <hi rend="italic">Bene-merenti</hi> este distincțiunea pe care o capătă nulitățile și mediocritățile spre a se deosebi de scriitorii fără brevet, dar cu talent.</p>
               <p>Lăsând însă gluma la o parte, sunt triste reflecțiile ce-ți vin în minte când observi cum cei de sus știu să aprecieze și să răsplătească pe scriitori.</p>
               <p>E de ajuns să fii divorțat de talent, să nu fi produs în viața ta nimic alt decât o gălăgie infernală, să fi frecventat cu succes școala târâirii, să te fi plecat până la vârful ciubotelor celui dintâi stăpânitor vremelnic al unui minister, pentru ca să-ți curgă toate onorurile și toate favorurile care fac fala găgăuților.</p>
               <p>A, e întristătoare școala asta oficială! Și dacă uneori o dreaptă revoltă ți se naște în suflet când vezi mulțimea nihiliștilor intelectuali năpădind ori pe unde e o cinste ușoară de căpătat, de la o vreme te cuprinde dezgustul de tot ce poartă ștampila stăpânirii.</p>
               <p>Mai la urmă e mai de laudă un negustor care-și afișează medalia de argint obținută la expoziția cooperatorilor români decât toată puzderia asta de literați, care de abia știu a sloveni și care au căpătat, fără nici o onoare, o medalie de onoare. Cel puțin marfa negustorului a trebuit să existe și să fie supusă unui juriu. Literații ăștia însă n-au produs nici o iotă și n-au trecut prin mâna nici unei comisii examinatoare.</p>
               <p>Atâta este adevărat, că nimic nu scapă neprihănit de încape pe mâna oficialilor.</p>
            </div>
            <div type="div2">
               <head>Iubirea în poezie </head>
               <p>Nu trebuie să surprindă pe nimeni faptul că, mai ales în versuri, iubirea joacă rolul principal, iar toate nenorocirile, toate durerile și toate năzuințele omenirii sunt aruncate pe un &#x91;plan depărtat. <lb/>În marele tablou al lui Tizian <hi rend="italic">Amorul sfânt și amorul profan</hi> sunt reprezentate cele două feluri de iubire: amorul sfânt e înfățișat printr-o femeie blondă, îmbrăcată, cu o privire gravă și gânditoare, în fundul unui peisaj se zărește un cavaler. Amorul profan îl exprimă o altă femeie de — astă dată nu-i blondă &#x97; voluptoasă, și care, încinsă doar cu o centură albă, privește la un copil ce se joacă în apă. <lb/>Ei bine, oricum am socoti iubirea, ea a jucat și va juca veșnic pe lume un rol pe care nici un alt sentiment nu-l joacă. De la concepția estetică a lui Platon și până la cea absolut fiziologică a lui Schopenhauer, amorul a trecut prin tot felul de speculații ale dialecticienilor, ale filozofilor și savanților. <lb/>Cu toate astea, oricâte transformări ar fi suferit concepțiile, sentimentul a rămas. Fără îndoială, acest sentiment, privind pe oameni, oglindește și el toate credințele și toată morala diferitelor epoci. Există un amor antic, unul medieval și unul modern; nu-i mai puțin adevărat însă că fondul pasiunii e același în toate vremile și la toate popoarele. <lb/>De pildă, Didon, Heloisa, Werther, Sapho, Nejdanov, deși iubesc în moduri diferite, sunt rezultatele aceleiași patimi. Păgânul Virgiliu, romanticii Rousseau și Goethe, naturalistul Daudet și gingașul modernist Turgheniev, toți sunt pătrunși de eterna simțire a dragostei atunci când concep pe eroii lor — deși fiecare e copilul veacului lui. <lb/>Și cum ar fi cu putință să fie altfel? Pentru ca o lucrare de artă să aibă valoare, cea dintâi condiție este, poate, aceea ca artistul să o simtă, să fie încălzit de subiect. Și ce poate fi mai simțit decât acest</p>
               <p>         ...instinct atât de van<lb/>         Ce se-abate și la pasări de vreo două ori pe an,</p>
               <p>cum ar zice marele Eminescu, cum ar zice genialul Schopenhauer... <lb/>Ba, dacă iubirea se manifestă în toate lucrările, chiar și în acelea cu care se ocupă <hi rend="italic">Poșta redacției noastre</hi>, lucrul e neapărat să fie așa. Căci emoțiunea fiziologică, care la unii se traduce prin versuri, la alții prin acte de domeniul medicinii, se arată de pe la vârsta de 12 și 15 ani; pe când ideile mari, gândurile de luptă socială ori politică vin tocmai hăt-târziu. <lb/>Precum e natural ca la vârsta de 3 ani să fii puțin convenabil cu dădaca, e tot așa de natural ca la vârsta de 15 ani să simți „instinctul pasărilor” — atât mai bine dacă te dedai numai la versuri. <lb/>Toți acești versificatori prin impulsiuni fiziologice ar putea să spună ca Pippo al lui Musset: <lb/>
                  <hi rend="italic">J&#x92;ai le coeur de Petrarque et n&#x92;ai point son genie!</hi> <lb/>Și, pe câtă vreme Adam va fi mușcat din pomul oprit, iar Eva va fi „coastă din coastele lui”, toate teoriile grave și toate consiliile paterno-medicale nu vor fi în stare să oprească atentatele la bunele... versuri. <lb/>Ca să parodiez o vorbă a lui Schopenhauer, versurile sunt pentru băieții de familie „supapa de siguranță”. Deci lăsați pe copii să facă versuri... E un joc atât de inocent!</p>
               <p rend="center">***</p>
               <p>Este însă un alt punct de vedere. Tendenționismul de care vorbesc nu exclude lirismul. Dar, precum în poezia păgână nu se vorbește de calitățile femeii; precum în solemnele bucăți ale cavalerismului femeia nu-i femeie, ci doamnă; precum în plângătoarele opere ale lui Chateaubriand ori ale lui Lamartine e vorba numai de frumusețe; precum în <hi rend="italic">Sapho</hi> ori în <hi rend="italic">Le </hi>
                  <hi rend="italic">collage</hi> al lui Paul Alexis e în joc numai voluptatea, tot așa noile concepții despre rolul femeii vor aduce în mod fatal o altă poezie. <lb/>Fără îndoială, nu poruncim tinerilor să-și închipuie iubirea altfel demn și-o închipuiesc. Dar când ideile noi vor fi pătruns proletariatul cult, din clasa căruia mai ales apar artiștii, atunci această poezie nouă, această nouă concepție economico- filozofică se va impune. Și lirismul va merge alături cu știința socială, el se va înălța de la o cântare de cocoș la cântul conștient al unei iubiri superioare. <lb/>Pân-atunci, frumoasă Venere, întinde-ți brațele de marmu- ră!... Iubirea cea nouă nu-i rezervată unei tinerimi fără entuziasm. Nu fiii burghezimii, crescuți în atmosfera nesănătoasă a senzualității precoce, vor putea da iubirii eterna haină strălucită a unui sentiment superior, a unei mărețe concepții. <lb/>Se va topi în vâltoarea patimilor bolnave generația istovită, care a moștenit, în mijlocul mizeriei celor mulți, lenea de gândire și moliciunea orientală a veacului de ghiftuiți, și va răsări o tinerime care va renaște poezia, renăscând toate sentimentele.</p>
            </div>
            <div type="div2">
               <head>Convorbire cu Gherea-Dobrogeanu </head>
               <p>Duminica trecută am profitat de libertatea câtorva ceasuri ca să mă duc la Ploiești. Nu-i prea mare rizic un drum de câteva ceasuri când e vorba să te întâlnești cu cel mai superior și mai simpatic dintre scriitorii români, cu Gherea-Dobrogeanu. <lb/>Casa din care ies volumele de critice, care au atâta înrâurire asupra literelor românești, e într-un colț, aproape de barieră, pe drumul Bucureștilor. În curte sunt flori, e popușoi și o viță- de-vie de jur-împrejurul unui chioșc de vară. <lb/>Blondul și blândul critic era în odaia lui de lucru, o odaie mare, al cărui mobilier se compune dintr-un birou, câteva scaune de paie și două canapele. Acestea din urmă vor avea, desigur, o valoare istorică mai târziu: mulți refugiați politici și mai toți literații români de valoare au dormit adesea pe ele. Subscrisul a dormit și el — în calitate de refugiat economic. <lb/>Pe pereți sunt portrete ilustre: Sofia Petrowskaia, tânăra și eroica victimă a țarismului, privește din cadru-i simplu la fostu-i tovarăș rămas în viață. <lb/>Încolo, simplicitatea odăii are ceva din înfățișarea clasicelor cuiburi ale maeștrilor antiluxiști. Cele trei dulapuri cu cărți, unde Dostoievski se întâlnește cu Zola, Taine cu Melchior de Vogue, Ribot cu Richet, Karl Marx cu Adam Smith, Spencer cu Letourneau, Musset cu Shakespeare, toți, fruntașii tuturor genurilor și tuturor neamurilor, îți vorbesc de vastitatea cunoștințelor economistului-critic.</p>
               <p rend="center">***</p>
               <p>Primirea pe care ți-o face Gherea nu seamănă cu a nici unui om pe care l-am cunoscut vreodată. E o bucurie întreagă când își vede un prieten, o bucurie care se manifestă cu căldură, fără nici un fel de ceremonie. <lb/>Intrăm în casă, și cea dintâi grijă este să întrebăm ce face ceaiul. În așteptare, criticul înghite nedespărțitul bicarbonat de sodă. <lb/>Când vine ceaiul — fără rom și fără lămâie — începe inter- vievul: <lb/>— Când iese volumul al doilea din <hi rend="italic">Literatură și știință</hi>? <lb/>— Cred că are să iasă prin noiembrie. <lb/>— Ce materie o să aibă? <lb/>— Cred că o să am articole de Delavrancea, de Vlăhuță, Voinov, Găvănescu, O. Carp, Stavri... și toți cei din numărul trecut. <lb/>— Dumneata despre ce ai scris? <lb/>— Eu am un articol <hi rend="italic">Artiștii-cetățeni</hi>. Vreau să arat, cu date biografice, că toți marii artiști au fost și mari cetățeni, că ei au fost întotdeauna în fruntea curentelor de luptă socială. Vreau să arăt că se înșală aceia care cred că artistul nu se poate pasiona decât pentru arta pură. <lb/>— În privința asta, știi că am scris o serie de articole. Ce zici de tendințele în artă? <lb/>— Zic că nu poți cere unui artist să scrie într-un fel ori într- altul, îi poți cere numai să se pătrundă de marile curente moderne. Și când el va fi pătruns, atunci natural că opera lui de artă se va resimți. Arta reflectă mult personalitatea autorului. Când un artist va fi și un mare cetățean, negreșit că în tot ce va produce el se va vedea ce idei are. <lb/>— Venim, vrasăzică, iarăși la influența mediului social. <lb/>— Sigur că da. Numai, sunt oameni care n-au înțeles ce am zis eu despre acest mediu. Așa, de pildă, Caragiale, în conferința pe care a ținut-o astă-iarnă la clubul muncitorilor, a afirmat că Newton nu ar fi fost Newton dacă n-ar fi avut în el scânteia genialității — ori în ce mediu ar fi trăit. <lb/>Dacă ar fi citit cu luare-aminte Criticile mele, eu cred că n-ar mai zice asta. În articolul meu asupra mediului social și eu spun același lucru, cu deosebire doar că dau de exemplu pe Goethe. Firește că genialitatea atârnă de o sumedenie de fapte și factori. Un eschimos adus într-un mediu european nu va înceta de a fi un eschimos; dar asta nu însemnează că mediul social nu influențează deloc, și cu încetul, asupra individului. <lb/>De altfel, aceia care nu cred în marea influență a mediului n-au decât să vin cu mine la Restaurantul Gării Ploiești, să taie șuncă, să facă de juma noaptea, să vază dacă varza e bine gătită, să păzească sosirea trenurilor, să aibă a face cu toți pasagerii — și am vedea atunci!... <lb/>Trebuie numai să ne înțelegem: eu nu zic că mediul social e un factor unic și atotputernic. Aici e chestiunea pe care mi-o impută și Delavrancea. La unul din cursurile lui, el spunea că a atribui totul mediului social și a nu studia personalitatea autorului este o greșeală. <lb/>Sigur că da. Și nu numai că așa cred și eu, dar am scris un articol întreg în sensul ăsta. Citește articolul meu din no. 1 al <hi rend="italic">Literaturii</hi>. Știi că acolo am studiat personalitatea unei părți din scriitorii noștri tocmai pentru ca să pun în legătură personalitatea cu opera de artă. Mai mult decât atâta, eu cred că fiecare producție artistică este o impresie redată printr-o personalitate. Prin urmare, departe de a reduce totul la mediul social, eu dau și personalității autorului o mare însemnătate. <lb/>— Priceput. Ia spune-mi acuma, ce gândești despre publicul cetitor? Făcut-a el un progres, ori stă locului? <lb/>— Nici nu-i de vorbit că mergem înainte. Acuma se formează la noi un public cititor. Suntem într-o perioadă în care lumea, sătulă de banalități, dă năvală pe lucruri mai bune. Ea consacră pe scriitorii ei favoriți, după cum se poate constata din registrele librarilor și editorilor. E vremea să lucrăm. Nu ne mai putem plânge de lipsa de cititori; cei cu talent să lucreze. <lb/>— Încă o întrebare, și sfârșesc cu tortura intervievului. Nu crezi că e prea puțină solidaritatea între artiști? De ce nu s-o fi formând nici un cerc literar la noi? </p>
               <p>— O, sunt atâtea cauze! E greu de răspuns în câteva cuvinte... </p>
               <p>— Oricum, eu cred că luptele politice și sociale sunt între cauzele principale. Artiștii au pasiunile lor politice, așa că astea-i fac să se certe ori de câte ori se adună... De pildă, Delavrancea liberal, eu socialist, Caragiale... cum îl știi... Cum să ne înțelegem?... </p>
               <p>— Aici ai dreptate. Dar luptele sociale au fost totdeauna. Negreșit, însă, că artiștii sunt oameni de temperamente deosebite, iar impresiunile și credințele se exprimă la ei mai violent. Totuși, explicația cu luptele politice este adevărată, mai ales că azi suntem în ajunul unei mari reforme sociale.</p>
               <p rend="center">***</p>
               <p>Aici se încheie intervievul, care, nefiind stenografiat, e greu, firește, de publicat întocmai. </p>
               <p>Și, cu părerea de rău că nu am mai multe ceasuri de stat în Ploiești, îmi iau rămas bun de la omul care răspândește în jurul lui atâta seninătate sinceră, în lumea asta, în care artiștii sunt... artiști... un ceas petrecut cu Gherea te vindecă de multe neplăceri ale vieții. Te simți renăscut, te simți încurajat pentru încă o bucată de vreme!...</p>
            </div>
            <div type="div2">
               <head>Arta încurajată </head>
               <p>Literatura românească trece azi printr-o fază foarte curioasă. S-a crezut un moment, după moartea nefericitului Eminescu, că se face în așa-numita opinie publică o schimbare de idei, că lumea asta, care se îndeletnicește toată ziua cu citirea intrigilor și mahalagismelor politice, începe, în sfârșit, să se arunce pe cărțile de literatură. <lb/>Gazetele noastre politice, rușinate parcă de meseria lor, de tăcerea ce păstraseră pân-atunci față cu literatura, și-au dat drumul cu patimă, au scris articole peste articole asupra sorții literaților, asupra nenorocului de a nu fi înțeles viața vulgară a poliției și a opoziției, și-au plătit luxul de a fi și literați într-o zi. Reporterii erau stângaci în ziua aceea: în loc să comunice unde a plecat d. Lascăr Catargiu și când se întoarce d. Carp, alergau în toate părțile, să întrebe ce a scris Eminescu, ce funcțiuni a ocupat, câte decorații căpătase. O făceau pentru că asta era marfa ce se căuta în ziua aceea. <lb/>Foc de paie. Peste o săptămână, toate intraseră în linia normală: Eminescu murise, politica trăia. <lb/>Dar, cu toată liniștea gazetelor, lumea n-a putut uita ușor evenimentul groaznic: poetul care trăise în mijlocul nostru și se stinsese în mijlocul mizeriei, după ce făcuse mai mult pentru țară decât toți miniștrii sinceri, decât toți blânzii prefecți, decât toți casierii cinstiți — iertați-mi paradoxele! </p>
               <p>Și lumea a început să se intereseze de literatură și de literați. Fără îndoială, zgomotul făcut în jurul lui Eminescu a contribuit mult la mergerea înainte a literaturii. </p>
               <p>Dar... dacă lumea, din inițiativa ei, începe a simți nevoia de citit, ce face guvernul pentru dezvoltarea gustului acesta? <lb/>N-am de gând să fac politică, dar aș fi foarte curios să aflu prin ce se manifestă stăpânirea noastră că pricepe însemnătatea literaturii câtuși de puțin? </p>
               <p>Din câte știu eu, înaltul guvern face și cu lucrurile superioare tot ce face cu politica. Dacă se găsește o reptilă literară care să facă frumos, dacă se găsește vreun literat gata să fabrice osanale celor ce conduc statul, apoi oricât de anoste și de sălcii ar fi producțiile acestora, guvernul se transformă într-un generos Mecena — cu banii contribuabililor. <lb/>De aceea, toți puii de pripas în domeniul literelor capătă subvenții, diurne, misiuni, hatâruri și cinste, așa că, în loc să se încurajeze scrierile, se încurajează scriitorii — cei proști, bineînțeles! </p>
               <p>Priviți: cine conduce muzeele, bibliotecile, teatrul? Cine e trimis să studieze organizarea școlilor străine? Cui se încredințează toate misiunile culturale? </p>
               <p>Guvernul înțelege că a încuraja mișcarea culturală a țării însemnează a da diurne și subvenții autorilor — întocmai ca în politică! Și atunci, cine-și încovoaie mai bine șira spinării este sigur de izbândă. </p>
               <p>Și în loc să taie, de pildă, taxele pe hârtia de tipar, în loc să reducă taxele de timbre poștale pe imprimate, în loc să voteze credite pentru biblioteci la dispoziția tuturora, ne pomenim cu câțiva avortoni literari, subvenționați... și asta se cheamă a încuraja artele, literele, știința! </p>
               <p>E drept că guvernul, reprezintând numai elita socială, el nu poate simți nevoia unei literaturi naționale. Știe oare elita asta, care a rămas la Georges Ohnet ori la Alphonse Karr, că există o literatură românească? <lb/>Pun rămășag că nici unul din miniștri n-a citit măcar pe Eminescu.</p>
            </div>
            <div type="div2">
               <head>Amintiri literare. Genialul Pătrașcu </head>
               <p>Amintirea pe care o dau aci e foarte de curând, ea n-a împlinit nici un an, așa că mi-e cu putință să o transcriu cât se poate de adevărat.</p>
               <p>Eram într-o seară adunați la Caragiale: dnii Barbu Delavrancea, Vlahuță, doctorul Urechiă, Artur Stavri și... mai era și d. Pătrașcu.</p>
               <p>Caragiale, rău ca-ntotdeauna, uitase că e boierul de gazdă și se apucase să execute sumar pe invitatul său.</p>
               <p>În tot timpul mesei a domnit veselia cea mai zgomotoasă. Numai d. Pătrașcu, melancolic <hi rend="italic">et pour cause</hi>, spunea mereu pe glasul cel mai jalnic:</p>
               <p>— Bine, Caragiale, tu uiți că ești amfitrionul... De aia m-ai invitat la tine?</p>
               <p>Însă <hi rend="italic">grecul</hi> nu se lăsa, el tăia în carne vie.</p>
               <p>După masă, alt canon. D. Delavrancea a adus vorba despre articolul pe care eternul domn Pătrașcu îl publicase în <hi rend="italic">Constituționalul</hi> cu prilejul sosirii prințesei Maria în țara noastră. Articolul era, cu adevărat, o comedie întreagă. Era vorba în el de niște suliți vrășmașe tocite de piepturile noastre, de niște dinasticismuri lirice și oribile, și mai ales de vestitele... poene misterioase.</p>
               <p>D. Pătrașcu își avea articolul în buzunar... din întâmplare. Îl scoase, și discuția începu furtunoasă, zeflemistă, canonoasă, nimicitoare. Caragiale și Delavrancea strânseseră rău cu ușa pe autorul poenelor. Numai d. Vlahuță, diplomat ca întotdeauna, dădea mai mult fitiluri, fără să atace... taurul de coarne. Și bietul taur guvernamental scosese limba de un cot.</p>
               <p>Peste un ceas, articolul era distrus, credeam că autorul va intra în pământ.</p>
               <p>Dar Caragiale veghea, el nu se mulțumea cu puțin. Și deodată interpelă pe d. Pătrașcu:</p>
               <p>— Bine, mă, ce știi tu să faci? Tu zici că ai talent? În ce?</p>
               <p>— Da, da, să știi tu... am...</p>
               <p>— Tu, mă?! Nu știi nimic! Ai fost diplomat la ambasada din Paris și nu știi două buchi de franțuzească!</p>
               <p>— Eu, mă?</p>
               <p>— Tu, mă, tu!</p>
               <p>— Eu știu mai bine ca tine!</p>
               <p>— Tu, mă?</p>
               <p>— Eu!</p>
               <p>Curajul ăsta scoase pe Caragiale din toate răbdările. El propuse un concurs pe loc, <hi rend="italic">stante pede</hi>, între dânsul și d. Pătrașcu.</p>
               <p>Propunerea fu primită, și una din doamnele de față le dictă o frază în românește. O frază scurtă, de vreo patru-cinci rânduri. Pe cât mi-aduc aminte, se sfârșea cam așa: „Oricât ne-ar plăcea de mult surorile noastre”... „Preferăm pe ale altora”, am complectat eu.</p>
               <p>În vreo zece minute, Caragiale a tradus-o în franțuzește; dlui Pătrașcu i-a trebuit s-o prescrie de vreo cinci ori în jumătate de ceas.</p>
               <p>Când se desfăcură tezele, a lui Caragiale n-avea nici o greșeală. A dlui Pătrașcu era oribilă, îngrozitoare și miraculoasă. Cinstit vorbind, un băiat din clasa a doua de gimnaziu ar fi tradus-o mai bine. Avea greșeli elementare de ortografie, de limbă, de gramatică, de tot ce voiți.</p>
               <p>Atunci a fost momentul decisiv. Vlahuță, doctorul, Delavrancea, toți și-au dat drumul inimii. Caragiale era măreț.</p>
               <p>— Tu, mă?! Tu îndrăzneai să-mi vorbești mie?! Tu știi ceva? Ești un... (aici urmează o înșirare de animale domestice).</p>
               <p rend="center">***</p>
               <p>Autorul acestor rânduri nu bea decât ceai. În seara aceea băusem vreo cinci pahare. Acuma, fie din cauza ceaiului, fie dintr-o simțire sinceră și nefabricată, știu că m-a apucat o milă adâncă de bietul om, pe care literații noștri îl sfâșiau așa de cumplit, pe când el, învinsul, se făcuse galben și de-abia îngâna:</p>
               <p>— Bine, Caragiale, uiți că ești amfitrionul...</p>
               <p>Nu mai puteam rezista torturii. Am ieșit în sală și — o spun cu toată rușinea — am plâns cum am plâns în timpul războiului — copil! — când am auzit că a murit primul soldat.</p>
               <p>Caragiale, care m-a surprins în delictul ăsta de lirism, și-a bătut joc de mine și mi-a spus cam următoarele:</p>
               <p>— Cum să cunoaște că ești tânăr! Ești mai liric ca o domnișoară... Mă, cu indivizi de ăștia nu trebuie să fii milos. L-ai văzut tu pe ăsta? (D. Pătrașcu plecase.) E un triumfător. Azi îi dai la cap, și mâine ți se cocoțează în cap. Din pricina microbilor ăstora cu poene misterioase băieții de talent nu se pot ridica.</p>
               <p rend="center">***</p>
               <p>V-am spus că lucrul nu s-a petrecut de mult. Ei bine, azi mi-aduc aminte de vorbele lui Caragiale și văd că a avut dreptate. Inima nu trebuie să vorbească în fața ăstor triumfători care se ridică întocmai ca reptilele, acățându-se. În lupta pentru trai adeseaori trebuie să calci peste cadavre, și dacă e ne- voie calcă fără căință!</p>
               <p>Închipuiți-vă că guvernul a înființat o școală de finanțe. Și pe când Caragiale e silit să deschidă berărie cu Mihalcea, pe când Vlahuță e plătit cu două sute de lei pe lună ca scriitor la Ministerul Domeniilor, pe când atâția alții, plini de talent și de pricepere, își sting viața în mizerie, cel dintâi om pe care guvernul s-a gândit să-l numească profesor de limba franceză! e... d. N. Pătrașcu!.</p>
               <p>Aș face aici o imprecație ca în <hi rend="italic">Macbeth</hi>. Dar astâmpără-te, revoltă a sufletului! Țară de spanac și de reptile! Panait Macri la teatru, Neculai Pătrașcu în profesorat! Idioția acestui neam se ridică să întunece toate talentele, precum broaștele tulbură apa bălților ca să nu se vadă oglindindu-se în ca zborul măreț al vulturilor de sus!</p>
            </div>
            <div type="div2">
               <head>[I. L. Caragiale] </head>
               <p>Astă-seară se face înmormântarea lui I. L. Caragiale. Marele nostru dramaturg, omul căruia îi datorăm No<hi rend="italic">aptea furtunoasă</hi>, <hi rend="italic">Scrisoarea pierdută</hi> și atâtea alte opere ce vor însemna în literatura astei țări o epocă mare, se îngroapă în astă-seară — poate pentru veci!</p>
               <p>El, care a plâns pentru marele Eminescu, atunci când neîndurata Nirvana și-a deschis brațele ca să primească pe neuitatul maestru, nu va avea parte nici de această ultimă consolare, după care au aspirat și aspiră atâția!</p>
               <p>Gonit o viață întreagă de nenorocire, urmărit de piaza-rea ce de la naștere nu l-a părăsit niciodată, Caragiale nu poate avea în lumea asta — în țara asta! — nici măcar un mormânt ca lumea, așa cum cel din urmă proletar poate să aibă.</p>
               <p>Nu! În țintirimul trist în care artistul va fi închis astă-seară nu va crește nici plângătoarea salcie — mângâierea mormintelor — nici vântul nu va veni să cânte cu glasu-i sfâșietor de trist eternul poem al eternității, nici o mână amică nu va sădi o roză — nici un plâns, nici un oftat, nici o jale!</p>
               <p>...Astă-seară se deschide în strada Gabroveni berăria „Mihalcea &amp; Caragiale”!</p>
               <p rend="center">***</p>
               <p>Ce dureroase sunt reflecțiile ce ne vin în minte!</p>
               <p>Se căpătuiesc în țara asta sumedenie de stâlpi ai ignoranței, o droaie întreagă de certați cu gramatica și divorțați de talent. Toate nulitățile aduse ca un potop de țânțari de prin bălțile mucegăite, unde se bălăcesc târâtoarele, și-au găsit un colț de adăpost în milostenia blajinului buget. Caragiale, însă, n-a putut trăi în atmosfera asta de slugi și de slugarnici.</p>
               <p>Răscoliți bugetele, cercetați operele de încurajare literară pe care le săvârșește guvernul, și veți afla tot soiul de sinecure și de avantaje oferite scapeților intelectuali.</p>
               <p>Atâta este adevărat că niciodată contemporanii nu-ți pot ierta crima de a te fi înălțat prin gândire deasupra nivelului lor. Iar când acești contemporani sunt stăpânitori, atunci toată mediocritatea asta cocoțată în vârful piramidei n-are decât un dor, acela de a nu te lăsa să plutești pe deasupra căpățânei ei îngâmfate de propria-i înălțime.</p>
               <p>Poate că aci stă explicarea întregii vieți de mizerii pe care Caragiale a îndurat-o toată vremea; aci e explicarea pentru ce în astă-seară găgăuții își vor putea plăti luxul de a bea în berăria unde Caragiale e tovarășul consilierului comunal Mihalcea, antreprenorul de berării și de alegeri.</p>
               <p>O! Mutrele de acolo! Parc-am să văd consilierii comunali, burtoși ca poloboacele lui Luther, expunându-și rudimentul lor de cap privirilor altor gogoburți, lăfăindu-se ca „încurajatori ai berăriei artistice”, privind de aproape pe Caragiale și spunându-i cu aerul ăla de ban protector, pe care am mai multă ciudă decât pe orice în lume:</p>
               <p>— Mă, vere Caragiale, cum făcuși comediile alea? Știi ce? Să-mi faci și mie una pentru dumneei, că grozav e de mucalită la piesele altuia!</p>
               <p>Și după ce halbele vor fi golite, cinstitul cap-de-gâscă își va putea permite chiar să strige:</p>
               <p>— Mă, eu sunt negustor vechi! Pă mine să nu mă iei peste briceag, că te zmeiesc!</p>
               <p>Șorțuri verzi, transformate în Wertheim cu mașină, mi-e silă și mi-e groază de voi!</p>
               <p rend="center">***</p>
               <p>Dar, dacă lași deoparte prietenia personală pentru Caragiale și admirația ce-ți inspiră autorul lui <hi rend="italic">Conul Leonida</hi>, ce dureros te impresionează faptul acesta al scoborârii lui Orfeu la tejgheaua unde Mihalcea e marele impresario și unde bacantele Consiliului comunal îl vor sfâșia mai ușor decât bacantele Infernului.</p>
               <p>Neîndoielnic, Caragiale e un persecutat al norocului și al celor ce conduc norocul nostru în frumoasa societate pe care ne-o cântă ghiftuiți din drâmbă.</p>
               <p>Dar... de-ar fi avut credință cât un grăunte de muștar, ar fi zis muntelui: mută-te — și s-ar fi mutat.</p>
               <p>Ce departe suntem de la artiștii de felul lui Caragiale și până la adevărații amorezați de artă, care pot să moară, dar nu încetează de a fi <hi rend="italic">ei</hi>.</p>
               <p>Artiștii burghezi, aceia care nu scriu decât pentru dânșii, care nu trăiesc decât din succese, din satisfacerea eului lor egoist și plin de pofte, nu pot sfârși decât astfel.</p>
               <p>Vine la vreme exemplul acesta, pe care, vai! ni-l dă Caragiale, pentru ca să lumineze încă o dată ce e arta pentru artă.</p>
               <p>E clară situația: sau vă veți pleca fruntea cu umilință în fața potentaților, și veți căpăta, în schimb, satisfacerile burghezești de care v-a molipsit burghezismul, sau, dacă umilințele astea vă rușinează, atunci:</p>
               <p>— Cât dai, nene Mihalcea?</p>
               <p>Dar este o altă soluție, mare și frumoasă: Călăuziți-vă în artă de dorul de a fi folositori mulțimii obijduite; socotiți arta voastră ca un mijloc de a aduce lumină în ungherele întunecate unde stau acei ce tremură și plâng; încălziți-vă sufletul de focul sfânt al dragostei de umiliți, și veți avea o mângâiere supremă: aceea de a fi smuls din ghearele întunericului — și din ghearele mizeriei — un popor întreg de nefericiți.</p>
               <p>Mângâierea asta, vedeți, vă va răzbuna de toate umilințele, de toate mizeriile, de toate rănile ce v-au însângerat inima.</p>
               <p>Și sufletul îndurerat!...</p>
            </div>
            <div type="div2">
               <head>Artă pentru artă </head>
               <subtitle>1894</subtitle>
               <p>Doamnelor și domnilor,</p>
               <p>Înainte de a dezvolta subiectul conferinței mele Arta pentru artă, dați-mi voie să fac o introducere mică. Ea va părea nefolositoare, poate, pentru dumneavoastră, dar e de multă însemnătate pentru mine.</p>
               <p>Voi avea nevoie pentru aceasta să fac puțină etimologie grecească, lucru puțin atrăgător, cum vedeți.</p>
               <p>Sunt mulți care vin la Ateneu de atâția ani, fie la concerte, fie la conferințe, dar care nu s-au întrebat niciodată de ce acestei clădiri îi zice Ateneu, și nu altfel.</p>
               <p>Zeița înțelepciunii și a artelor frumoase, Minerva, se chema la greci Atheni. Din cauza aceasta, grecii au numit Athenaion instituțiile culturale destinate acestor arte. Romanii, poate tot din cauza asta, au numit Athenaeum aceleași temple de cultură, în ele se predau diferite studii și mai ales arta oratorică.</p>
               <p>Aceea ce a făcut întotdeauna caracteristica acestor instituții este faptul că ele erau neoficiale. Clădite mai înainte de împărați, ele se fac în urmă din inițiativa obștii. În Belgia, ateneuri se numesc astăzi liceele <hi rend="italic">libere</hi>.</p>
               <p>La noi, Ateneul este datorat subscripției binevoitoare a tuturora. Căci, dacă învățământul oficial are atâtea așezăminte, lumea a găsit că e nevoie să aibă și o tribună liberă, de unde să se expună vederi culturale emancipate de sigiliul oficialității.</p>
               <p>De ce am făcut introducția aceasta?</p>
               <p>Pentru ca să nu surprindă pe nimeni când va auzi, în astă-seară, păreri care contrazic tot ce se învață în școli, în școlile oficiale...</p>
               <p>Și acestea zise, trec la subiectul meu.</p>
               <p rend="center">***</p>
               <p>O adâncă bucurie sufletească trebuie să simțim cu toții când vedem progresele ce săvârșește arta la noi. Redusă mai înainte vreme la discuții de cenaclu și de reviste necitite, ea părea apanajul câtorva privilegiați, diletanți ai artei. Diletanții aceștia, artiști și critici reciproci, socoteau arta un privilegiu al lor.</p>
               <p>Dar iată că deodată arta scapă de sub tutela de clasă, se emancipează și vine, treptat-treptat, să se popularizeze la toți. Revistele se înmulțesc, ziarele sunt nevoite sa se ocupe și ele de arta, toată lumea se pasionează, e ca un curent nou și puternic, care cere dreptul la viață, care se întinde peste tot.</p>
               <p>Din curentul acesta face parte și conferința de astă-seară.</p>
               <p>Dar, o dată cu lățirea curentului, se nasc și discuțiile infinite asupra chestiunii de a se ști ce este arta și cum trebuie ea să fie.</p>
               <p>Cea mai însemnată dintre discuțiunile acestea este cea privitoare la artă pentru artă, în opoziție cu arta tendențioasă.</p>
               <p>Astăzi discuțiunea aceasta e la ordinea zilei pretutindeni. În Franța, telegramele ce ne vin chiar astăzi ne spun că studenții au făcut manifestații ostile dlui Brunetière și au strigat: „Trăiască Emile Zola!” D. Brunetèire este un mare vrășmaș al <hi rend="italic">artei pentru artă;</hi> dar d-sa este, în același timp, criticul de la <hi rend="italic">Revue des eux mondes</hi>, un critic reacționar, și care, dacă nu admite</p>
            </div>
            <div type="div2">
               <head>Gramatică! </head>
               <p>Când eram la școală nu învățam nimic. Mă luasem de comedii, iar profesorii mei se luaseră de gânduri. Minutul când „domnu” intra în clasă mi se părea tot așa de îngrozitor ca minutul în care la ușa bietului condamnat apare gâdele. Nu mai vorbesc de clipa în care mi-auzeam numele strigat la catalog și însoțit de tradiționalul „ieși la tablă”.</p>
               <p>Culmea notei la care m-am urcat la matematici a fost patru, nota circumstanțelor atenuante, nota de îndurare, nota de grație. </p>
               <p>Și, cu toate astea, am avut două patimi mari, care uimeau pe toți colegii: limba latină și limba română. La română în special treceam de omul situației. Dascălu-mi spunea că am să ies un scriitor strașnic — fir-ar-fi fost ceasul blestemat când mi-a cobit așa de rău!</p>
               <p>Da, am ajuns scriitor (las deoparte pe „strașnic”).</p>
               <p rend="center">***</p>
               <p>Au trecut anii, au trecut speranțele mele ca s-ajung doctor, și iată-mă-s mâzgălitor al sărmanei hârtii nevinovate, frecător al penițelor, risipitorul blândei cerneli.</p>
               <p>Și mi-a rămas patima limbii române, redusă mai ales la patima gramaticii. Dacă vrea să mă ucidă lucrătorul tipograf, n-are decât să facă într-un articol al meu câteva greșeli de gramatică, pe care corectorul să aibă amabilitatea de a le tolera și el. Asta ar fi pentru mine totuna cu distrugerea Franței de către Germania, cu torturarea mea, cu un cataclism universal.</p>
               <p>Și credeți că din egoism? Deloc. O greșeală de gramatică într-un articol străin mă impresionează tot așa de dureros. Simt un rău organic, parc-aș pune mâna pe cretă, parc-aș curăți piersici, parc-aș scrie cu degetele în nisip. </p>
               <p>Poate cineva să înțeleagă suferința asta? Răul cel mare este că-n viața de gazetar, în care citești vrute și nevrute, ai prilejul să dai zilnic peste sute de torturi de asemenea soi.</p>
               <p>Eu, dac-aș fi rege, aș da afară din cabinet pe un ministru excelent care mi-ar face o greșeală de gramatică; pentru același cusur, dac-aș fi alegător, n-aș vota un candidat, oricare i-ar fi programul, dac-aș fi judecător, aș trimite la ocnă pe un om nevinovat când s-ar apăra fără o gramatică perfectă; dac-aș primi o scrisoare de dragoste de la Ileana Cosânzeana, i-aș răspunde cu un Himalaia de zeflemele de-aș găsi o greșeală gramaticală; pe eșafod n-aș muri de cuțitul călăului, cum aș muri dacă mi-ar spune: „S-a făcutără pregătirile!”</p>
               <p>E boală asta? Se poate; dar o prefer unei sănătăți care nu respectă tot ce-i mai dulce, mai suav, mai dumnezeiesc, mai sublim în ceruri și pre pământ: gramatica!</p>
               <p>Am avut un cult pentru Bolintineanu, dar când am citit: E ca cele păsări ce în noapte zbor — am aruncat în noaptea uitării lebăda de la Bolintin, pe care am găsit o pană murdară. Las de o parte pe „ca cele” las pe „păsări ce” — dar zbor în loc de zboară e un ultraj, o crimă, un incest. Și-mi sună mereu în ureche:</p>
               <p>Verbele de conjugarea întâi fac la persoana a treia plurală a indicativului prezinte, ca la persoana a treia singulară! </p>
               <p>Asta-i o axiomă — și înțeleg mai lesne să calci o axiomă din matematici decât una din gramatică.</p>
               <p>De câte ori n-am auzit însă deputați și miniștri scâlciind idolul „care ne învață a ceti și a scrie corect”! De câte ori n-am auzit pe unii din reprezentanții ăștia ai națiunii strigând cu un fel de entuziasm: „Oamenii este, oamenii suntără!”</p>
               <p>Le-aș fi iertat și legile pocite, și birurile grele, și diurnele formidabile, și bâtele din care au izvorât, dar niciodată nu am să uit c-au îndrăznit să-mi pângărească unicul Ideal ce mi-a mai rămas.</p>
               <p>Și dacă nu ierți asemenea greșeli — asemenea crime — unui ministru ori unui deputat, oameni care, la urma urmei, au dreptul să nu respecte legile, cât trebuie să fii de crud cu aceia care au meseria de a scrie și care își bat joc de meseria asta, de meseria care e și a ta!</p>
               <p>Ce-ați zice de un zidar care ar așeza cărămizile pe dos? Ce-ați zice de un pictor care n-ar cunoaște combinația culorilor? Ce-ați zice de un croitor care n-ar ști să coasă un nasture?</p>
               <p>Și, cu toate astea, nu ziceți nimic de un scriitor care nu știe gramatică!</p>
               <p>Pentru mine un astfel de criminal poate să facă băcănie, deputăție, cărți de știință chiar, dar să nu se amestece în literatură, că-i foc.</p>
               <p>Închipuiți-vă o nuvelă cu fondul „genial”, dar în care ați găsi fraza: „Contesa privea departe. Ochii ei străbătea în văzduh”...</p>
               <p>...Aș trimite contesa în văzduh cu genialitatea ei cu tot.</p>
            </div>
            <div type="div2">
               <head>La stână! </head>
               <p>Unde eşti, biată „Junime”, ori te-ai dus tu către nori, cum un fluture se duce ca zefirul printre flori?</p>
               <p>Habar n-am! Dar ştiu că ziarul Constituţionalul — chipurlea succesorul „Junimii” — îşi face strămoşii de râs. Ca dovadă că talentul sare întotdeauna o generaţie, Constituţionalul nu face literatură; iar când face, mai bine... să te fereşti, române, de literatură-n casă!</p>
               <p>De pildă:</p>
               <p>Zilele astea, organul junimiştilor decăzuţi din gloria străbună are de colaborator literar pe un june român mort în Paris, care scrie de la Cheia şi iscăleşte — Dumnezeul meu! — Armand Dumbrăveanu. </p>
               <p>Acest Armand este un copil mic ca dumneata, ce-şi iubea părinţii şi îi asculta. Acuma însă are un păcat: iubeşte proza, dar n-a ascultat niciodată pe profesorul său de gramatică.</p>
               <p>Dovadă: bucata sa literară intitulată La stână şi cu motto din Leconte de Lisle, un om absolut nevinovat de păcatele săvârşite cu fapta, cu cuvântul sau cu cugetul de tânărul Armand.</p>
               <p>Mai întâi, iată gramatica amicului în chestie: </p>
               <p>„Vârfuri de stânci se-nec în ceaţa plumburie; lungi fâşii de norii albi atârn; vremei nu-i aminte (nu-i e aminte); hau răsun în patru părţi; oile calc regulat; stergoaie şi ferigi creşte; ţapii mestec ]n tihnă; ciobanii alerg la muls” şi aşa mai departe. </p>
               <p>Şi după măcelul acesta, mai îngrozitor decât măcelărirea pruncilor din Egipt, vă puteţi închipui restul. E aşa de oribil, încât autorul, printr-o fenomenală îndărătnicie, ajunge să ne vorbească de „zbieretul mieilor”.</p>
               <p>— Armand, ia seama că vor protesta măgarii dacă le iei apanajul zbieretului!</p>
            </div>
            <div type="div2">
               <head>Cărțile didactice </head>
               <p>Gheorghe Vasilescu era un băiat de zahăr. Blând ca un miel, prostuț ca noaptea, trecea prin școală ca gâsca prin apă. Îl urmărea însă nenorocul și-l persecuta de foc. I se părea Universitatea un sicriu, și cursurile o inchiziție; când vedea pe Dogele-profesor, umbra lui Marino Faliero îi trecea pe la ochi ca o stafie roșie. Examenele începeau să-l înfioare și-l cuprin- deau friguri de moarte. <lb/>Atunci a luat o hotărâre supremă: s-a zvârlit în politică, această <hi rend="italic">alma mater</hi> care cere de toate, afară de talent. <lb/>Profesorii săi, niște bărbați care pun adevărul mai presus de patimile meschine, s-au întâlnit cu el la clubul politic, i-au admirat calitățile de agent electoral și l-au împins să treacă fioroasele examene <hi rend="italic">magna cum laude</hi>. <lb/>Mai târziu „partidul” a venit la putere, și Gheorghe Vasilescu, fost martir în diferite rânduri, a fost numit profesor.</p>
               <p rend="center">***</p>
               <p>Cea dintâi operație la care s-a dedat bravul profesor când a pus mâna — ca să nu zic piciorul — pe catedră, a fost să scrie „cărți didactice”. <lb/>Cărțile didactice sunt un comerț excelent. Dacă ai ceva prieteni la instrucție , ești sigur că au să-ți fie aprobate, oricâte nerozii ai vârî în ele. Fiind om cu influență, găsești numaidecât un editor, care-ți acordă sume respectabile; îți impui cartea la școli, apoi desfaci un număr de exemplare considerabil la împățirea premiilor, și edițiile curg, și prostiile curg, și banii curg... <lb/>Din păcate, Gheorghe Vasilescu nu-i unu. Căci dacă geniile se nasc la câte un veac, iar talentele la un deceniu, proștii au calitatea de a se înmulți ca stelele cerului, ca nisipul mării. <lb/>Când apare o carte didactică, poți de mai înainte să te aștepți la ceva în genul Păsăreanu. Rar, foarte rar, aceste opere — menite ditai să lumineze tinerele generațiuni — împlinesc cu oarecare succes menirea asta; în genere, ele nu sunt altceva decât un mijloc pentru ca Gheorghe Vasilescu să-și îndestuleze parazitara și zgomotoasa dumisale viață, care ne interesează așa de puțin. <lb/>Lucru curios, am putea susține că lucrările didactice fac și ele oarecum parte din caracterul nostru național, precum numai la noi se vâră în literatură o sumă de microbi care habar n-au ce-i gramatica; tot astfel, numai la noi se vede spectacolul acesta scandalos că o carte de școală e mai proastă decât o listă de bucate de la „Trei sarmale”. <lb/>Europenii n-or fi scăpat nici ei cu desăvârșire de prostia omenească; sunt și pe acolo Păsăreni, slavă Domnului! Dar... se găsește întotdeauna cineva care să-i oprească de „a lumina generațiile viitoare” cu toate năzbâtiile. </p>
               <p>Când apare la noi o carte didactică, în loc să vezi dacă materia e bine împărțită, în loc să-i critici metoda, ești obligat să te ocupi de greșelile gramaticale și să-l înveți pe autor lucruri pe care aiurea le știu și elevii cei mediocri. O carte didactică în care ți se spune că <hi rend="italic">tinicheaua este un metal ce se găsește și-n</hi> stare nativă<hi rend="italic">, ori că </hi>sulfurile arzând produce acid carbonic<hi rend="italic">; o</hi> carte didactică în care afli că melcul are <hi rend="italic">două</hi> coarne... este, fără îndoială, o carte cu care nu poți discuta altfel decât cu o imensă zeflemea... </p>
               <p>De aceea, <hi rend="italic">Adevărul literar</hi> roagă frumos pe domnii autori și pe domnii editori să-i trimită operele dumnealor didactice. Noi ne-am procurat deja câte am putut și vom ține deschisă în permanență rubrica așa de interesantă a <hi rend="italic">Culturii oficiale</hi>. <lb/>O să fie frumos.</p>
            </div>
            <div type="div2">
               <head>Poeți, cântați! </head>
               <p>Pătrașcule, aține-te! Dacă nici acuma nu te-i procopsi, apoi neprocopsit rămâi! <lb/>Cu mila Domnului, și mai ales cu mila Sfântului Duh, prințul Ferdinand e azi tatăl unei perechi de copii: un băiat și o fată. </p>
               <p>La nuntă, făcuși <hi rend="italic">poenele misterioase</hi>, dar țara asta sceptică și ingrată și-a bătut atuncea joc și a trecut la ordinea zilei. <lb/>La nașterea prințului Carol, iarăși nici o ispravă. </p>
               <p>Acuma e momentul oportun. Pentru nașterea unei fetițe, poeziile trebuie să curgă cu duiumul când fetița e fetiță de neam regesc. </p>
               <p>Parcă-i văd pe toți Prodăneștii din zilele noastre repezindu-se „pe arena publicității” și țipând în versuri:</p>
               <lg>
                  <l>O fetiță de regină</l>
                  <l>S-a născut astăzi pe tron...</l>
                  <l>Țara-ntreagă îi închină</l>
                  <l>Al iubirii biberon!</l>
               </lg>
               <p>Au să iasă sonetele, dedicațiile și acrostihurile din pământ, din iarbă verde. <lb/>Iar la urmă, ca încheiere, poetul care va izbuti să înjghebe nerozia cea mai mare nu va muri nici în exil, ca Ovidiu, nici în spital, ca Bolintineanu, ci într-o sub-prefectură oarecare. </p>
               <p>Poeți ai țării mele, soarta vă surâde, nu mai umblați cu mofturi.</p>
            </div>
            <div type="div2">
               <head>Ce face Caragiale </head>
               <p>Vitrinele librăriilor, chioșcurile, toate sunt pline de opere proaspete apărute de sub presă. Întâlnești o sumă de nume de autori, pe care nici nu-i bănuiai că există. Toți fac gură, toți țipă, copertele apar din ce în ce mai fantastice, mai urlătoare, mai atrăgătoare.<lb/>Numai de unul nu se mai aude, parc-ar fi dispărut de mult: e Caragiale. Și fiindcă socotesc că el n-a pierit decât în aparență, vreau să vă dau noutăți despre dânsul.<lb/>L-am întâlnit și mai ieri. Același. Cu veșnicii ochelari, care îl ajută să nu vadă pe oameni tocmai așa cum sunt, cu veșnicu-i zâmbet ironic, în care se oglindește el întreg, Caragiale se arată aproape tot cum l-ați cunoscut odinioară. A mai încărunțit puțin, dar nu s-a schimbat mult.<lb/>Pleacă la Buzău. Și m-am gândit că nu-i rău să-i cer câteva lămuriri:<lb/>— Ce ai de gând să faci acolo?<lb/>— Un lucru foarte serios: am luat în antrepriză birtul de la gară.<lb/>— De ce?<lb/>— Pentru că-mi place peisajul Buzăului.<lb/>— Dar altceva ce o să mai lucrezi?<lb/>— Altceva? Specialitate de patiserie și de ciocolată.<lb/>— Vorbesc de literatură...<lb/>— A, despre asta nu-ți pot spune nimic. Eu sunt comersant român...</p>
               <p rend="center">***</p>
               <p>În altă țară, plecarea unui scriitor de valoarea lui Caragiale în lumea comerțului ar fi un eveniment de cel mai mare interes. La noi n-are aproape nici o însemnătate. De-abia dacă noi, câțiva profani, admiratori sinceri ai talentului celui care a scris pe <hi rend="italic">Conul Leonida</hi>, simțim o adâncă părere de rău că el ne lasă.<lb/>Ne-am întrebat adesea pentru ce Caragiale, cel mai original și cel mai puternic dintre scriitorii noștri, e dat uitării de către atotputernici. Academia e ticsită de nulități. Teatrul e condus de niște veterani fără vlagă, toate instituțiile noastre culturale sunt lăsate pradă moliilor intelectuale, iar lui Caragiale nu i-a rămas decât să concureze la licitația birtului de la Gara Buzău.<lb/>Să fie, oare, oficialii vrășmași <hi rend="italic">din principiu</hi> ai scriitorilor de talent? Lucrul ar fi cu putință, pentru că un talent prea mare scoate în evidență nihilismul intelectual al altora. Totuși, adevărata cauză a prigonirii ar putea fi alta.<lb/>Caragiale și-a ales genul cel mai periculos: satira. În fiecare lucrare a lui simți revolta omului superior împotriva "găgăuților și gușaților". Când țara e plină de Dandanache, de Ventureanu, de Leonida, cum vroiți ca originalurile acestor caraghioși imortalizați să nu jure război etern aceluia care i-a gravat așa de bine?<lb/>Și apoi, oamenii de spirit au avut întotdeauna specialitatea de a-și crea vrășmași. Un scriitor dulceag, care știe să rimeze "flori de nufăr" cu "cei ce sufăr"; un scriitor care face deliciul fetelor de pension la vârsta când încep să fie vizitate de pajul Cupidon; un scriitor care se îndeletnicește să afle dacă Ștefan cel Mare purta barbă ori barbă-n cioc are să fie oricând bine primit, mângâiat, ținut în puf. Să te păzească Dumnezeu însă să ridiculizezi o clasă ori o tagmă! Atunci, cu cât vei avea mai mult talent, cu cât adică lucrarea ta va fi mai caustică, cu atâta trebuie să fii mai sigur că ți-ai făcut vrășmași pe veci. Omul iartă orice mai lesne decât faptul că a fost ridiculizat.<lb/>Și numai atâta e? Caragiale a mai avut nenorocirea de a fi o personalitate puternică. Din pricina asta, el n-a putut trăi în nici o coterie, căci le-a găsit pe toate ridicule, și de aceea toate coteriile sunt bucuroase să-l știe dispărut. Aceia care i-ar fi azi prieteni, ca și vrășmașii naturali, simt în el o putere și se tem ca puterea asta să nu se întoarcă mâine împotriva lor.</p>
               <p rend="center">***</p>
               <p>Amice, te du la Gara Buzău. Și când îi auzi locomotivele fluierând, gândește-te că fiecare coterie e o locomotivă tot așa de automată: neputând să gândească, fluieră...</p>
            </div>
            <div type="div2">
               <head>1893</head>
               <p>Intrăm în anul l893. Însemnătatea anului nou este de astă dată foarte mare, pentru că în același timp se împlinesc o sută de ani de la data cînd, propriu-zis, s-a făcut declarația drepturilor omului, cînd omenirea a souturat printr-o sîngeroasă revoluțiune domnia feudalismului.</p>
               <p>Se împlinesc o sută de ani de cînd Ludovic al XVI-lea a fost judecat, osîndit și executat de Convențiume, și opera Convenționii ieste, desigur, tot atît de mare ca și opera Constituantei de la l789.</p>
               <p>Domnia burgheză s-a inaugurat prin teroare. Iacobini, ca și girondini, toți autorii reformei, toți capii militanți ai revoluțiiunii au căzut ei înșiși victime, Danton, ca și Robespierre. Dar libertatea, egalitatea și fraternitatea au fost întronate, cu toate intrigile și cu tot sîngele vărsat. Adevărații democrați, aceia care vroiau să reformeze lumea după principiile filozofice ale lui Rousseau și Voltaire, au fost executați de Danton, aliat un moment cu Robespierre; ei au unit, prin moarte, sîngele lor cu sîngele reacționarilor care se opuneau curentului progresist.</p>
               <p>Din toată acea mișcare, romantică și generoasă, utopistă și sentimentală în scrierile ei, au rămas învingători așa-numiții moderați, aceia care se numesc azi reacționari…</p>
               <p rend="center">* * *</p>
               <p>Ce au ajuns astăzi descendenții legiunii revoluționare de la l793? Ce s-au făcut frumoasele principii ale lui Jean-Jacques? Intru ce mai seamănă triumfătorii de azi cu strămoșii lor revoluționari?</p>
               <p>A răspunde la aceasta este a face bilanțul societății burghezo-capitaliste, și pentru această analiză ne-ar trebui volume enorme.</p>
               <p>La l789—l793, poporul muncitor s-a luptat, alături cu burghezimea, pentru dărâmarea feudalismului; dar din toată această luptă n-a ieșit decît triumful burghezimii, care și-a întărit puterea ei de clasă, iar muncitorii au schimbat doar forma de serv în aceea de salariat. în locul stăpânirii de drept a feudalului, muncitorul are astăzi să îndure stăpînirea de fapt a patronului; în loc de lanțul politic, e lanțul economic; în loc de stăpînirea prin drept, e stăpînirea prin ban.</p>
               <p>Clasa burgheză, stăpînă, cuceritoare peste lumea întreagă. Își bate joc azi de aliațu-i de la l789—93, și puterea ei bănească crește în raport direct ou mizeria clasei apăsate.</p>
               <p>Fabricile mari au ruinat și au desființat pe micii producători, producțiunea de obiecte trebuitoare s-a transformat în producțiune de mărfuri, dominația prin puterea capitalului se întinde din ce în ce mai tare, crizele de supraproducție ruinează cu sutimile de mii pe muncitori, capitalismul este teroarea muncii îngenuncheate.</p>
               <p>Și cînd această clasă trădată, batjocorită, umilită, ridică glasul ca să strige nedreptatea ce o apasă, atunci burghezimea, care s-a întărit ou un arsenal întreg de legi și de organizații, scoate înaintea celor nemulțumiți poliție, judecători, armată… Căci nici un tiran nu este mai fără scrupul decît conspiratorul ajuns reacționar!</p>
               <p>Burghezimea asta, care a ajuns clasă stăpînitoare prin revoluție, prin conspirație și prin eșafod, nu iartă azi celor învinși nici dreptul de a se plînge, nici dreptul sfînt de grevă, nici dreptul de a blestema lanțul care-i sugrumă.</p>
               <p>Ea are învățați subvenționați din fonduri necurate. Învățați a căror însărcinare este de a spune progresiștilor de azi: „Sînteți visători, sînteți iluzioniști, nu cunoașteți mersul istoric al omenirii; după o revoluție trebuie să urmeze o tiranie, laisse fatre…”</p>
               <p>Iar cînd se dovedește că acești învățați sînt divorțați de cinste, și uneori chiar de carte… atunci armata nu are de scop numai apărarea de pericole externe, dar și restabilirea ordinii interne.</p>
               <p>Iată unde au ajuns copiii baricadelor și ai eșafodului… Au început ca revoluționarii de stradă și o sfîrșesc ca criminalii din umbră!</p>
               <p rend="center">* * *</p>
               <p rend="justify">Cu toate astea! Ca animalul care moare pentru că grămădește prea mult seu la ficați, burghezimea se îneacă în propria-i grăsime. Concentrînd capitalurile în tot mai puține mîini, armata proletară crește din zi în zi. Micii producători, reacționari fatali, trec în fabrici sau măresc armata de rezervă a proletariatului, munca se organizează de către înșiși exploatatorii ei. Contradicțiile dezvoltate de organizația burgheză se arată așa de pronunțate, contrastul dintre lux și mizerie e așa de viu, pe de altă parte aproprierea individuală rimează așa de rău cu producerea colectivă. Încît din aceste contradicții societatea burgheză pregătește ea însăși izbucnirea societății viitoare.</p>
               <p rend="justify">De la 1789—93 n-au treout decît vreo 60 de ani, și muncitorii au înțeles unde-i răul și care-i leacul. Internaționala a fost semnul cel mai caracteristic al acestei perfecte înțelegeri. Și dacă ea a fost înfrîntă o clipă, dacă războiul de la 1870—71 i-a dat o lovitură ne-așteptată, dacă după Comună a urmat teroarea, nu-i mai puțin adevărat că Internaționala trăiește azi, mai viguroasă decît la l868, precum o arată congresele socialiste internaționale de la Paris și Bruxelles, din 1889 și 1891.</p>
               <p rend="justify">După o sută de ani de la 1793, cum se prezintă astăzi aliații de atunci, burghezimea și muncitorii?</p>
               <p rend="justify">Un veac de domnie a fost de ajuns ca să descompuie această clasă, a cărei lozincă a fost dată de unul dintre ei: „Îmbogățiți-vă!”</p>
               <p rend="justify">Lăsînd deoparte fatalitatea pieirii acestei clase din punctul de vedere al mersului istoric, concluzie la care ne duce materialismul economic, ce vedem?</p>
               <p rend="justify">Pretutindeni burghezimea e reacționară, și pretutindeni corupția a cuprins-o pînă într-atîta. Încît scăparea de dînsa se impune ca o onoare pentru omenire și ca o dezinfectare a atmosferei sociale.</p>
               <p rend="justify">În Franța, burghezimea e înglodată în necurățenia afacerii Panama într-un chip atît de scandalos, că nimeni nu o mai poate scăpa, nici chiar solidaritatea de clasă. Miniștri, deputați, bancheri, elita societății burgheze trece acum în judecata tribunalelor. Învinovățită de furtun ordinare.</p>
               <p rend="justify">În Germania, afacerea fondurilor guelfe caută să acopere strălucirea afacerii Panama. Iar marele conrupător, gazda și căpitanul hoților, este după arătările lui Vorwartz însuși guvernul. Însuși reprezentantul burgheziei semifeudale!</p>
               <p rend="justify">Pretutindeni se fură nu numai legal, nu numai după teoriile marilor economiști ortodocși, ci și după codul perfectului potlogar!</p>
               <p rend="justify">Și alături cu această descompunere, alături cu stîrvul acesta care trebuie scos din casă, partidul socialist al muncitorilor crește. Își însutește vigoarea, se organizează și se pregătește pentru lupta definitivă.</p>
               <p rend="justify">Din sîngele vărsat la Fourmise iese candidatura lui Lafargue, iar din moartea legilor lui Bismarck – 40 de deputați social-democrați!</p>
               <p rend="justify">Și așa pretutindeni: grevele din Anglia iau proporții uriașe. În Italia propaganda la țară se întinde. În Belgia votul universal face pași uriași și se impune prin amenințarea unei greve universale… acestea toate sînt semnele vremii. Nu va trece mult, și toxinul va suna ceasul îngropării solemne, va suna pentru acest uriaș al hoției legale și extralegale care se cheamă capitalismul. […]</p>
               <p rend="justify">Cînd faci bilanțul stării actuale, e cu neputință să nu crezi în cuvintele lui Engels, care a zis că sfîrșitul veacului acestuia va fi începutul erei socialiste…</p>
               <p rend="center">* * *</p>
               <p rend="justify">Dar România?</p>
               <p rend="justify">Mai mult ca oriunde, la noi bate un vînt reacționar la cîrma statului și, fără exagerare, mai mult ca oriunde putem fi veseli de succesele mișcării social-demooratice.</p>
               <p rend="justify">Guvernul de astăzi este reprezentantul cel mai autorizat al trecutului de rușine și de doliu al țării. Nu-i vorbă, la noi guvernele au avut acest mare talent de a nu se fi deosebit prea mult unele de altele; dar, oricum, tendințele reacționare ale actualului guvern sînt aproape să egaleze ultimii ani ai regimului Ion Brătianu…</p>
               <p rend="justify">În atîtea și atîtea administrații se fură, sătenii sînt uciși la Dorohoi, iar guvernul făurește întrema proiecte de legi reacționare și aruncă banii țării în punga unei păcătoase monarhii…</p>
               <p rend="justify">Întrucît privește progresul ideilor noastre, el este enorm.</p>
               <p rend="justify">Începută de abia de cîțiva ani — căci vremile de socialism studențesc nu prea contează — mișcarea între muncitori prinde din ce în ce mai mult. Astăzi avem două ziare și o revistă, 6 cluburi organizate, un deputat și mii de simpatii răzlețe, cărora nu le lipsește decît un avînt neașteptat care să le organizeze.</p>
               <p rend="justify">Azi, cînd sîntem în ajunul primului congres socialist din România, ne place să sperăm că acest avînt va lua proporțiile necesare la toți prietenii noștri și că în special cei desemnați sub numirea de pătura cultă vor veni să dea lin sprijin mai eficace muncitorilor, care nu așteaptă decît atîta spre a-și întări organizația lor disciplinară social-democratică.</p>
               <p rend="justify">În momentul de față social-democrația română e într-o perioadă de dezvoltare fericită; nu putem dar face o urare mai sinceră tuturora, decît aceea de a-i vedea îndoindu-și energia, mărindu-și silințele spre a face ca această dezvoltare să progreseze.</p>
               <p rend="justify">În curînd istoria omenirii va trece la o pagină nouă, și nu cunosc o mai mare fericire, un vis mai strălucitor, o mai sfîntă năzuință decît aceea de a fi contribuit la scrierea acelei pagini.</p>
            </div>
            <div type="div2">
               <head>Acel ce tace </head>
               <epigraph>O, taci, taci!<lb/>Diferite drame</epigraph>
               <p>„Vorba este de argint, iar tăcerea de aur” – iată singura vorbă de aur. A ști să taci, a avea talentul de a tăcea, imai ales la momentul oportun, este darul cel mai mare.</p>
               <p>Omul care știe să tacă este omul viitorului. Mai ales în politică, o tăcere prețuiește enorm, dovadă marele bărbat de stat Gr. Triandafir, al cărui glas nimeni nu l-a auzit vreodată, și despre care toți spun că este o somitate în toate.</p>
               <p>Arta de a vorbi scoate oratori; arta de a tăcea scoate însă parale – oratoria cea mai plăcută.</p>
               <p>Sînt oameni cărora nu le spui „cît să-ți dau să vorbești?”, ci „cît să-ți dau ca să taci?”. Aceia ajung departe.</p>
               <p>Vorba cere o sumă de calități stupide, precum talent, cultură, tact, organ simpatic și altele; tăcerea însă trăiește prin ea singură: pentru ca să taci, nu ți se cere să ai nici măcar voce.</p>
               <p>Popoarele au apreciat întotdeauna tăcerea, dovadă vorba: „dacă tăceai, filozof rămîneai”, dar n-am auzit niciodată zicîndu-se: „dacă vorbeai, filozof rămîneai”.</p>
               <p>Omul care tace sistematic este presupus că însușește toate calitățile din lume. Toți spun despre el: e adînc, e șiret, e deștept, meditează, cugetă… și, astfel, Jack Negruzzi trece drept un om cu multă judecată, fiindcă niciodată n-a dat ocazia de a fi judecat.</p>
               <p>S-a zis că „tăcerea este o afirmare”. Și. În adevăr, dacă vrei să te afirmi, taci.</p>
               <p>Femeile pierd enorm din cauza maniei de a vorbi. Sînt unele care nu sînt urîte, și or mai fi avînd și alte calități, dar, Doamne, cum le taie gura săbii!</p>
               <p>Poeții au înțeles valoarea tăcerii; de aceea, cînd vor să descrie fericirea unui moment ei spun… „totul tace”. Dacă ar tăcea și ei, fericirea ar fi completă.</p>
               <p>Sînt convins că dacă toți oamenii ar fi muți, n-ar mai exista certuri… Măi, taci!</p>
            </div>
            <div type="div2">
               <head>Ajutor! </head>
               <p>Am crezut că, înainte de a se fi uscat sîngele românesc, vărsat pe ulițele Bucureștilor, Trădătorul va fugi de pe locul ce a pîngărit.</p>
               <p>Am crezut că se va respecta durerea acestui biet popor român, și se va izgoni de la cîrma statului netrebnicul mișel, sîngerosul personaj, sceleratul fără suflet și fără rușine.</p>
               <p>Am crezut că zorii zilei nu vor mai lumina încă o dată această mare rușine națională, sub care fața unui întreg popor roșește cu umilință.</p>
               <p>Dar ne-am înșelat.</p>
               <p>A căzut de sus o ploaie puternică și a spălat pietrele, ca să nu mai vadă ochii noștri oribilul spectacol, dar nici o piatră n-a venit din ceru-ntunecat să izbească tigva păcătoasă a ucigașului.</p>
               <p>El stă pe locul unde au stat atîția patrioți, el stă ca o sfidare aruncată neamului nostru, el stă ca o cucuvaie pe un loc unde cineva a murit.</p>
               <p>Vîrful baionetelor ucigașe, care au străpuns piepturile românilor, a sfîșiat ceva mai mult: însăși inima acestei țări; și Trădătorul stă, și Trădătorul e sfetnicul regelui Carol, și Trădătorul ne umilește cu amiciția și cu protecția suveranului.</p>
               <p>O îndoială se lasă pe sufletele noastre în acest dezastru național, și nu știm unde trebuie să imai căutăm pe.rege: de partea națiunii insultate și batjocorite, ori de partea nemernicului asasin?</p>
               <p>Lupta s-a încins așa de crîncenă, corp la corp. Între Romania și Trădătorul ei. Încît nu e loc pentru nimeni să stea între acești doi luptători fără să fie confundat cu unul sau cu aitul.</p>
               <p>Și atunci, nu cumva vom începe a ne întreba dacă există un rege al României ori un rege al Trădătorului?</p>
               <p>Pasivitate și meditație lungă nu se încape cînd gloanțele plouă și lupta e cruntă.</p>
               <p>Poporul român a fost trădat, poporul român a fost rănit, și nu este nimeni să-l răzbune, și nu este nimeni să-i lege rana sîngeroasă…</p>
            </div>
            <div type="div2">
               <head>Alexandru III </head>
               <p>De morți – spune o veche și milostivă vorbă – să nu zici inimic dacă nu poți zice de bine.</p>
               <p>În relațiile de [la] om la om, filozofia asta îindurătoare poate avea cătare; ea ne învață să iertăm. În fața eternității morții, greșalele greșiților noștri.</p>
               <p>Gînd însă mortul aparține istoriei, milostenia asta mistică nu-și mai poate avea locul. A uza de ea poate fi nu numai o greșală, dar uneori, chiar o crimă. Adevărul adevărat, iată care trebuie să fie călăuza aceluia care se îndeletnicește cu descrierea vieții și faptelor unui om al istoriei. Clemența nu ne-ar fi zugrăvit niciodată pe un Nerone, pe un Caligula, pe un Eliogabal așa cum au fost ei.</p>
               <p>Și iată de ce peste mormîntul în care a încăput fostul tiran Alexandru III al tuturor Rusiilor, noi nu putem depune nici flori, nici epitafuri de laudă, căci s-ar revolta dreptatea, care vecinic ne-a călăuzit. Preferim ca în concertul de laude plătite. În gălăgia curtezanilor și lacheilor, să facem, ca democrați, să se audă o vorbă și despre alți morți, care s-au stins fără pompă și fără lachei. În singurătatea dureroasă a Siberiei sau a fortărețelor.</p>
               <p>Cînd a luat cîrma statului, la l88l, Alexandru III făcuse pe unii să creadă că el va contribui la îmbunătățirea soartei robitului popor rusesc. Insă iluziile acestea au fost de scurtă durată.</p>
               <p>Subjugarea tot mai grea a mulțimii. Întărirea îngrozitoarei secții a treia, prigonirea celor ce luptau pentru trezirea simțului de dreptate politică, iată care au fost toate gîndurile și toate faptele crudului împărat.</p>
               <p>Sub domnia lui autocratică, pohodul na Sibir a crescut ca un potop; spionajul s-a întins, toți eroii constituționalismului au trebuit să piară sub cnut ori în ger. Acela care a citit fioroasele pagini ale lui Kenan asupra martirilor deportați, acela care a citit paginile lui Tikomirof sau ale lui Stepniak are întreagă istoria rușilor sub țari. Este cea mai dureroasă și cea mai cumplită epopee din luptele omenirii moderne împotriva tiraniei.</p>
               <p>Alături cu prigonirea, eroismul creștea însă. Asasinarea generalilor-inchizitori, comploturile împotriva autocratului creșteau mereu. Și dacă ele nu l-au ucis dintr-o dată, au infiltrat în el moartea picătură cu picătură. Atletul ajunsese mai înspăimîntat decît un iepure. Nu mai călătorea decît ca într-o cușcă păzită de jandarmi, iar noaptea visurile-i erau turburate de sîngeroase vedenii.</p>
               <p>Epileptic, atletul a căzut sub nevroza care a pus stăpînire pe el. A murit, dar poporul a rămas tot în lanțuri, nevoit să lupte mîine cu alt țar.</p>
               <p>O filozofie tristă ar putea izvorî de aci: la ce i-a slujit încăpățânarea de a nu vroi să cedeze în fața dreptății populare? Și-a grăbit moartea, și atîta tot.</p>
               <p>Iată un monarh. Avea tot pentru ca să fie un om fericit. Și și-a răpit singur liniștea, și și-a zdrobit singur viața, pentru că n-a înțeles înțelepciunea veacului său, că nimeni nu poate pune stavilă uriașelor valuri pe care cerințele istoriei le aduc.</p>
               <p>În locul lui va veni mîine altul; se vor schimba încă vreo cîțiva țari, poate, pe tronul șubred, și nici energia lor, nici moartea lor nu va stînjeni din cale aceea ce e fatal să vie.</p>
               <p>Mîine nimeni nu-și va aduce aminte decît cu groază că a existat un Alexandru III; iar poporul tot va triumfa, oricîte hîrburi și oricîte tronuri i s-ar pune în cale.</p>
            </div>
            <div type="div2">
               <head>Armonie!… </head>
               <p>Serbarea zilei de l Mai ne înfățișează. În mic, icoana unui moment din societatea viitoare.</p>
               <p>Astăzi, la aceeași oră, și, poate. În aceeași clipă, muncitorii din lumea întreagă se adună ca să afirme frăția și solidaritatea clasei apăsate de pretutindeni.</p>
               <p>Iată cum, cu toate piedicile, cu toată vrajba și cu toată ura semănată de stăpînitorii lumii, asupriții își strîng rîndurile și se declară frați.</p>
               <p>E o manifestare de simpatie universală, e un semn vădit al conștiinței de clasă, care se arată luminos și lămurit în vălmășagul luptelor dintre oameni.</p>
               <p>Așa va fi în viitor. Numai. În loc ca solidaritatea să se manifesteze într-o singură zi, ea se va vedea etern. În fiecare act al vieții sociale. Negreșit, din punctul acesta de vedere, lumea de atunci nu va mai semăna de loc cu lumea de azi.</p>
               <p>În locul războiului nemilostiv. În locul vînzărilor, urilor și crimelor dintre om și om, se va înălța măreț tabloul dragostei obștești… Și-n loc ca frăția dintre unii să însenineze luptă împotriva altora, ea va avea un caracter mai larg, mai generos…</p>
               <p>Pîn-atunci, cuvîntul „armonie” rămîne doar un vis, ce n-a fost niciodată împlinit.</p>
            </div>
            <div type="div2">
               <head>Art. 262 – cod. penal</head>
               <p>Sărmanul articol 262 din codul penal a fost modificat – onoare lui!</p>
               <p>Camera, găsind că epidemia corupțiunii morale și religioase se lățește peste patria română, a luat măsuri ca bunele moravuri să nu mai poată fi atinse. Se înțelege, e vorba de “atingerile cu degetul sau cu gura – adică prin grai sau prin scris. încolo, orice român e liber să profeseze moravurile care-i convin lui mai bine.</p>
               <p>Astfel, nimeni n-are dreptul să se ocupe de faptul că un cetățean își vinde forul lui interior, sau că o cetățeancă își vinde ce vrea ea. Dar nici unul, nici altul nu va avea permisiunea de a face un roman sau un discurs prin care să descrie epopeea vînzărn.</p>
               <p>Mai mult, orice propunere rușinoasă trebuie să înceteze de a fi făcută verbal sau în scris; tot ce poți este să faci cu ochiul. Dacă însă suferi de ochi, ai dreptul ca. În loc să vorbești ori să scrii, să zugrăvești pe o hîrtie scopul secretelor tale intențiuni.</p>
               <p>Guvernul speră că astfel va putea da un mai mare avînt picturii la noi.</p>
               <p>De altfel. Moș Teacă nu-i de loc supărat de votarea acestei legi, pe care ziarele serioase s-au apucat s-o combată. Noi credem că era și vremea să se pună capăt scandalurilor ce se scriau prin gazete. Cu modul acesta, nu vom mai vedea descriindu-se viața miniștrilor și a elitei sociale.</p>
               <p>Legea modificată va modifica, firește, și obiceiurile țării. Astfel, fiindcă e vorba să ne păstrăm bunele moravuri, cată să observăm dieta următoare:</p>
               <p>a) Să nu mîncăm decît sărmăluțe, căci sînt acoperite cu frunză de viță.</p>
               <p>b) Să nu citim frazele domnilor deputați, fiindcă sînt goale.</p>
               <p>c) Ofițerii de cavalerie să-și facă tunicile mai scurte, sau să-și puie la spate, în josul tunicii, codul penal.</p>
               <p>d) Să citim numai Biblia și pe Moș Teacă, opere care-ți înalță sufletul.</p>
               <p>e) Să proclamăm că omul cel mai moral este ministrul care, pentru a-și acoperi partea rușinoasă,.poartă șapte perechi de… (Codul penal mă oprește să spun ce poartă).</p>
               <p>Toate aceste obiceiuri, greu de introdus dintr-o dată, vor trebui să-și facă loc treptat în cetatea românismului. Deocamdată. Însă, reforma va fi aplicată la animale, asupra cărora se vor face experiențe, spre a se vedea dacă ele pot suporta noul cod penal. Se va începe cu cîinii, care nu vor mai fi tolerați să se aglomereze în cete pe strade, afară de cazul cînd vor fi prevăzuți cu cîte un aparat de siguranță, nu la bot, ca pînă acuma.</p>
               <p>Un singur lucru mă mir: cum se împacă noul cod cu legea minelor? Pe cînd codul ne vorbește de atentatele la bunele moravuri, legea minelor propagă, prin scris, sondarea, explorarea și exploatarea pămîntului pe la părțde cele mai ascunse!</p>
               <p>Guvernul vorbește de moralitate, și guvernul începe prin a se da… de gol.</p>
            </div>
            <div type="div2">
               <head>Autorii răscoalelor </head>
               <p>Discuția nu se mai sfîrșește… Pe cînd în satele date pradă teroarei militare se consumă drame grozave – cunoscutele drame ale „ordinii”! – cărturarii de la oraș nu sînt preocupați decît de o problemă: Cine a răsculat pe săteni – cluburile socialiste, ori agenții conservatori?</p>
               <p>Problema este demnă de timpurile bizantine. Sebastocrațu presei române, care se joacă de-a cuvintele și încurcă judecățile, nici nu bănuiesc că există și alți agenți, mai puternici aceia, capabili să răscolească spiritele.</p>
               <p>Pe acești agenți fii denunț judecătorilor, care. Într-un viitor mai mult sau mai puțin apropiat, vor găsi vreme să dea și țărănimii horopsite o țîr’ de dreptate.</p>
               <p>Denunț pe ministrul Ferechidi, care a aruncat asupra satelor o administrație mizerabilă. Întotdeauna vitregă pentru săteni, făcîndu-i să despereze că mai există drept pentru dînșii.</p>
               <p>Denunț pe prefectul de Olt, al cărui județ s-a transformat într-o Vlăsie oficială, unde săteanul este tratat ca rob pe pămîntul udat cu lacrămile lui și alor săi.</p>
               <p>Denunț pe subprefectul Periețeanu, care s-a năpustit asupra sătenilor organizați legal în club politic, a arestat și a bătut pe conducători și a sechestrat tot ce a găsit.</p>
               <p>Denunț pe agenții guvernamentali, mari și mici, pentru care țăranii sînt niște prizonieri dați în exploatare.</p>
               <p>Aceștia sînt autorii răscoalelor țărănești, nu mai căutați alții.</p>
               <p>Țăranul, strîns între o neagră mizerie și o administrație cumplită, are, din cînd în cînd, pornirea de a-și îndrepta soarta prin mișcări de răzmiriță. Dar chiar dacă am admite că au înțeles greșit niște broșuri în care nici vorba nu era de revoltă, ci de organizare; chiar dac-am presupune că cineva a pornit prin sate ou lozinca de a le răscula. Încă rămîne în picioare faptul că trebuie să fie o dezastruoasă stare permanentă la sate, pentru ca primul venit acolo să le poată aprinde.</p>
               <p>De ce nu auzim niciodată de revolta acționarilor Băncii Naționale?</p>
               <p>Pentru că acțiunea de 500 lei s-a urcat la 2.600.</p>
               <p>Vie toți nebunii din lume și încerce să revolte pe cineva împotriva unei stări de lucruri de care e mulțumit!</p>
               <p>Trebuie însă ca satele românești să se găsească într-o amară situație, trebuie ca „ordinea” ce de regulă domnește în ele să coste teribil de scump pe săteni, pentru ca ei să fie gata în tot minutul să se despartă de ea.</p>
               <p>Aceasta este elementar, și oricine o contestă este un om de rea-credință.</p>
               <p>Ei bine, cînd pe o asemenea stare economică se mai cocoțează și o administrație extrem de păcătoasă, mă întreb nu cum este posibil să se fi revoltat sătenii azi, ci cum este posibil să se fi revoltat tocmai azi.</p>
               <p>Pentru rușinea vremii în care trăim, sîntem stăpîniți nu de un guvern civilizat, ci de niște adevărați baș-buzuci. Se bate în armată, la oraș; se bate la poliție. În mijlocul orașului, și mai este nevoie să cercetăm ce va fi la sate?</p>
               <p>Teroarea este acolo un principiu de dominație.</p>
               <p>De aceea să nu mai caute nimeni agenți ocazionali, ci, dacă vrea să puie mîna pe agenții adevărați, pe turburătorii ordinii adevărate, să se lege la ochi și să dea roata prin administrația interioară a regatului.</p>
            </div>
            <div type="div2">
               <head>Colegiul țărănesc </head>
               <p>Poimîine se fac alegerile Colegiului al treilea.</p>
               <p>Datori sîntem și noi, socialiștii din București, care nu luăm parte la aceste alegeri, să ne spunem limpede cuvîntul, să spunem ce credem despre păpușeria tristă ce se joacă pe spinarea poporului.</p>
               <p>Sătenii vor avea în fața lor două soiuri de candidați: roșii și albi, liberali și conservatori.</p>
               <p>Pe care din aceste două tabere trebuie sătenii să îi aleagă? într-un cuvînt, noi zicem: pe nici unul!</p>
               <p>Și iată pentru ce:</p>
               <p>Roșii și albi – liberali și conservatori – nu înfățișează decît niște împuterniciți ai stăpînilor, ai celor bogați, ai ciocoimii. Căci, de pildă, d. Alexandru Catargiu este tot atît de ciocoi ca și d. Răducanu Ion. D. Alexandru Catargiu face parte tot din partida proprietarilor, din care face parte și d. Răducanu Ion.</p>
               <p>Care este pentru săteni folosul de a alege pe unul sau pe altul din acești domni?</p>
               <p>Fi-va unul mai cu durere de inimă pentru săteni, pentru opincă, decît cellalt? Gîndi-se-va unul mai mult decît altul la îmbunătățirea soartei țăranului?</p>
               <p>Nicidecum, căci și unul, și altul au de apărat interesele clasei de sus, și unul, și altul au interes ca săteanul să fie cît mai asuprit, ca proprietarii să jupoaie cît mai mult din pielea nenorocitei opinci!</p>
               <p>Din punctul de vedere economic, din punctul de vedere al luptei de clasă, candidatul liberal și cel conservator au ceva comun, sînt și unul, și altul candidați boierești.</p>
               <p>Și cu nici un preț, oricît de cinstit ar fi unul din aceștia, nu vor putea face nimic bun pentru săteni, căci aceasta ar însemna a-și tăia lor craca de sub picioare.</p>
               <p>Înainte de toate interesul de clasă. După cum un sătean ar fi un rău reprezentant al Colegiului I, tot astfel un proprietar, un albastru este un reprezentant falș al colegiului țărănimii.</p>
               <p>Reprezentanții unui colegiu trebuiesc aleși din acei oameni care au aceleași interese cu colegiul ce-l trimite în Parlament. Altfel, alegerea este o păpușerie, alegerea este o jucărie de copii.</p>
               <p>Dar ia să facem abstracție de lupta de clase, să judecăm lucrurile din punctul de vedere politic. Pe cine trebuie să aleagă sătenii între un candidat liberal și unul conservator?</p>
               <p>Aceste două partide și-au arătat arama și unul, și altul, au dovedit că sînt incapabile să facă vreun bine pentru săteni.</p>
               <p>Conservatorii, oamenii trecutului îndepărtat, sînt aceia care s-au împotrivit totdeauna atunci cînd a fost vorba de făcut ceva pentru săteni. Conservatorii vor face și de aci încolo ca elita, caimacul societății, să domnească asupra poporului.</p>
               <p>Liberalii. În doisprezece ani de ocîrmuire mișelească, au ținut pe săteni în robie și întuneric, n-au făcut nimic pentru talpa țării, au lăsat pe nenorocitul țăran în starea în care-l vedem astăzi.</p>
               <p>Săteni, nu dați voturile voastre nici torturatorilor de la Bordeni, nici celor de la Jilava! Sîngele celor torturați și uciși, acel sînge nevinovat, care a curs sub baionetele dorobanțului, cere să fie răzbunat, iar nu să fie șters sub voturile voastre.</p>
               <p>Săteni, copiii și părinții voștri uciși de boierime vor trebui să tremure de groază în mormintele lor cînd voi veți încununa pe ucigașii lor!</p>
               <p>Și liberalii și conservatorii dușmani au fost, dușmani sînt și dușmani au să fie săteanului pe care-l jefuiesc, săteanului pe care-l ucid cînd își cere ce e al lui.</p>
               <p>Știu că vor izbuti unii, știu că alegătorii săteni nu se vor pune-n grevă dinaintea urnei!</p>
               <p>Dar aceasta – fie-mi iertat s-o spun – este vina noastră, a tinerilor socialiști, care n-am răzbit pînă astăzi în popor ca să răspîndim sămînța dătătoare de viață a ideii dezrobirii desăvîrșite a muncitorilor.</p>
               <p>Cu prilejul acesta, găsesc nimerit a face un călduros apel la tovarășii noștri de idei, la aceia care au rămas credincioși steagului socialismului. Îndemnîndu-i să lupte în popor pentru luminarea lui.</p>
               <p>Numai atunci liberalii și conservatorii vor trebui să lase-n pace colegiul țărănimii. În care n-au ce căuta.</p>
               <p>Să gonim lupul din stînă!</p>
            </div>
            <div type="div2">
               <head>De nuntă </head>
               <p>Mîine, după porunca oficialilor, capitala va fi în sărbătoare și se va veseli, după comandă, pentru căsătoria prințului Ferdinand de Hohenzollern cu domnișoara Maria de Edimburg. Arcurile de triumf s-au înălțat, negustorii au primit ordin să facă luminăție, focul bengal și artifițiile nu așteaptă decît fitilul indispensabil. În cazărmi soldații sînt ghiontiți în vederea parăzii.</p>
               <p>Regele își vede visul cu ochii, moștenitorul așteaptă actul de deces al unchiului, elita socială și-a gătit hainele de carnaval, sublimitatea ridicolului mai are o clipă pînă ce să răsară.</p>
               <p>Și în mijlocul acestei mascarade oficiale. Înscenată pentru a slăvi un act pe cît de omenesc în genere pe atît de caraghios în specie, țăranii vor fi aduși și ei ca să dea serbării caracterul unui ghiveci complet: cînd stăpînii beau, robii trebuie să joace.</p>
               <p>Liberali și conservatori, toți sînt în extaz în fața marelui act, cu toții se întrec să aducă mai multe laude însurățeilor-altețe, care mai de care își face o glorie a lui din împreunarea celor doi tineri.</p>
               <p>În fața acestei hori burghezo-regale, situația noastră e foarte clară. Noi privim la aceste sălbăticii, pe care numai o morală primitivă le poate justifica, tot așa cum un om civilizat ar privi la nunta unor sălbatici din centrul Africii.</p>
               <p>Ca parte socială, ne pare rău de banii ce se aruncă de sufletul dracului, și așteptăm zile mai bune, cînd asemenea farse de iarmaroc nu se vor mai petrece, cînd popoarele vor fi scăpate de burghezime și, implicit, de monarhie…</p>
               <p>În concertul de lingușiri. În acest duo al îmbunătățirilor ou îmbuibații, desculții și flămînzii, batjocoriții și asupriții. Înșelații și stăpîniții nu au ce căuta. La tot alaiul, la toată pompa, la toată înscenarea asta burghezo-monarhistă, poporul muncitor nu are ce căuta. Lăsat pradă sărăciei și necazului. Împovărat sub greutatea unui trai de rob, muncitorul nu se poate bucura de parada poruncită. El știe că tot fastul și toată poleiala curții, toată găteala și toate pregătirile înaltei burghezimi sînt rodul muncii lui, stoarse prin legea stăpînirii.</p>
               <p>Social-democrația, reprezentanta cinstită și conștientă a poporului muncitor. Își bate joc de scena de mîine și e adînc convinsă că nu-i departe vremea cînd povestirea unor asemenea scene va stîrni homerice hohote de rîs la o omenire liberă. Înfrățită. În care nu vor exista exploatatori sub nici o formă.</p>
               <p>În mijlocul păpușeriei ce se joacă cu banu noștri, să ne gîndim, muncitori, la ziua de mîine, la organizarea luptei de clase, singura care are pentru noi un farmec, pentru istorie – o putere de fatalitate.</p>
            </div>
            <div type="div2">
               <head>Din crimele lui Take Ionescu </head>
               <p>Infamia de la Cameră</p>
               <p>Unul din cei mai buni prieteni ai noștri, Ionescu Raicu-Rion, a încetat din viață. Pentru cei care l-au cunoscut, pierderea camaradului e o tristă și dureroasă știre. Rion era o natură blîndă, prietenoasă, iubită de toți. Pentru noi, socialiștii. În genere, moartea lui lasă un gol care greu se va umple, căci Rion era unul din cei mai culți și mai devotați dintre amicii noștri.</p>
               <p>Dar moartea asta nu ne inspiră nouă numai întristarea naturală la pierderea unui tovarăș prețuit; este aici ceva mai mult, o dramă socială, care s-a jucat pe tăcute. În liniștea mizeriei.</p>
               <p>De un an de zile aproape, Rion încetase de a fi omul activ și comunicativ de odinioară; retras în singurătate, nu mai dedea știri despre dînsul, trăia pentru catedra pe care o suplinea la Tîrgoviște, și atîta tot. Aceia care îl cunoscuseră de aproape, care îl știau incapabil de a renunța cu totul la activitatea în folosul ideilor lui nu-și puteau explica schimbarea asta într-o fire devotată și setoasă de muncă.</p>
               <p>Ni se va permite să povestim o mică scenă, asupra căreia am fost siliți să păstrăm tăcerea, dar pe care astăzi avem datoria de a o scoate la lumină.</p>
               <p>Anul trecut Rion s-a prezentat la un concurs și a reușit al doilea, cu media aproape 9. Ei bine, deși erau trei catedre vacante, deși juriul l-a recomandat pe Rion, d. Take Ionescu n-a vroit să-l numească. Și de cîte ori nenorocitul nostru prieten s-a prezentat la minister, răspunsul invariabil al celui mai cinic dintre miniștri era: „N-am ce-ți face, ai reușit, locuri vacante sînt, dar dumneata ești socialist, și eu nu te pot numi. Cel mult. Îți pot acorda un loc de suplinitor.”</p>
               <p>Dezgustat, covîrșit de mizerie, el, care era singurul sprijin a cinci surori și al unor părinți săraci, țărani din Vaslui, Rion s-a osîndit la rolul de a vegeta o viață fără bucurii și de a renunța la orice altă activitate intelectuală…</p>
               <p>Las pe alții să tragă concluzia. Dar nu se va găsi nimeni să nu facă deosebirea cuvenită dintre acest copil de țăran, pe care-l doare, pe care-l ucide imposibilitatea de a munci pentru ideile lui, și între fiul necinstit al unui necinstit tîrgoveț, care și-a vîndut și trup, și suflet pentru un blid murdar de linte, și oare vroiește să coboare la decăderea lui morală pe toți.</p>
               <p>D. Take Ionesou își iface o glorie din faptul că poate zice: „sînt un ex-mitocan”. Convins că a atins cea din urmă treaptă a măririlor, nu are azi decît un singur dor; acela de a nu îintîlni în cale tineri cinstiți, care să-l umilească prin onestitatea lor. E patima bătrînelor corupte, care, după ce s-au speoulat pe ele, n-au altă pasiune deaît aceea de a tîrî fecioare pe drumul pierzării</p>
               <p>Rion însă nu era din stofa celor ce-ajung la Văcărești sau pe banca ministerială. Natură incapabilă de vînzare a conștiinței, socialist cu fapta, cu cuvîntul și cu cugetul, era fatal să moară în mizerie, dar să moară cum mor eroii, nu cum mor caracudele.</p>
               <p>La sentimentele lui Take Ionescu nu ne gîndim, căci pînă într-atîta de naivi nu sîntem. Dar să se gîndească singur la deosebirea pe care el a creat-o: Rion moare sărac, lăsînd în urmă-i regrete adînci și admirația tuturora; Take Ionescu trăiește, și l se pare că are admiratori sinceri. Iasă însă din cercul în care se gudură, și va vedea că nu există în țara asta un om care să nu fie adînc dezgustat de cinismul și de degradarea ministrului-lipitoare.</p>
               <p>Moartea unor tineri ca Rion trebuie plînsă nu numai de socialiști, dar de toți cîți înțeleg devotamentul sfînt și onestitatea, așa de rară în lumea noastră, unde, pentru ca să trăiești, trebuie să te cobori, să decazi, să fii un Take Ionescu.</p>
            </div>
            <div type="div2">
               <head>Dupa serbări </head>
               <p>Uneori, dînd privești la cele ce se petrec în juru-ți și cînd nu-ți dai seamă perfect de realitatea lucrurilor, cînd ești fascinat de aparențele înșelătoare. Îți vine să disperezi de progresele democrației.</p>
               <p>Asistăm de patru zile la o priveliște dezgustătoare: case împodobite, brazi aruncați cu ghiotura pe stîlpi de brad, petice de toate culorile așezate în chip de simbol, ruine și maidanuri sulimenite, gardiști în mare ținută de operă comică, tramvaiuri patriotico-englezești, apoi miniștri și demnitari în fracuri, soldați spilcuiți, ofițeri în fireturi și decorații, trăsuri care te amețesc, un zgomot, o învălmășeală, preocupări serioase pe toate figurile, carnaval ziua în amiaza mare.</p>
               <p>Și toate astea pentru ce, Dumnezeule mare? Pentru că un tînăr, al cărui nume nu.poate fi pronunțat de majoritatea celor gătiți ca să-l primească, s-a întors în țară, aducînd ca trofeu, după o luptă de socoteli și de diplomație, o fată tînără și blondă, nici mai tînără, nici mai blondă ca zeci de mii de fete din țara asta.</p>
               <p>La urma urmelor, lași deoparte toate considerațiile politice și sociale și te întrebi: oare omenirea asta, după atîta zbucium, după atîta frămîntare, aici a rămas?</p>
               <p>Oare după ce am pornit de la antropofagie ca să ajungem la fonograf și la lumina electrică, am fost ursiți să rămînă. În morala popoarelor, puncte care să ne apropie pînă într-atîta de triburile sălbatice? Ce fel! Am schimbat relațiile între oameni și între clase, am nimicit sumedenie de eresuri, am răsturnat privilegii și prejudecăți, am așternut în legiuirile noastre declarații altruiste și egalitare, pentru ca sub unele raporturi să fim încă niște piei roșii? Oare mint sociologii cei mai savanți și cei mai moderni cînd ne arată că evoluția morală se săvîrșește continuu și stă în raport cu întocmirea socială a unei epoci?</p>
               <p>Căci, în definitiv, nu vedem progresul. Spectacolul la care asistăm de atîtea zile este demn de cafrii din centrul Africii. Nunta asta trîmbițată pe strade ca un act de cine știe ce vitejie. În fața căruia se cuvine să îngenuncheze poporul, nu ne ridică de loc în ochii moralei științifice contemporane! Ea ne amintește chiotele, ziafetele și strâmbăturile triburilor celor mai primitive cu cea mai rudimentară evoluție morala.</p>
               <p>Cel puțin dacă aceia pe care îi serbăm cu atîta alai – și ce alai de prost-gust! – ar fi făcut pentru stăpîniții lor vreun bine din acelea care stîrnesc recompensa și admirația!</p>
               <p>Dar nu-i de fel așa! Ne găsim în fața unei dinastii nepopulare – și cea mai bună dovadă e succesul Adevărului – în fața unei dinastii a cărei muncă pentru țara asta e inulă, ale cărei fapte nu sînt de loc de natură a excita în noi admirațiune, iubire, cult pentru dînsa.</p>
               <p>Și totuși, supuși unor porniri oarbe, inconștiente, ne grăbim a primi cu pîine și cu sare, cu surle și cu tobe, cu chiote de sălbatici încîntați pe membrii acestei dinastii, pe care ni s-a zis că trebuie s-o cinstim, s-o iubim, s-o venerăm!</p>
               <p>Ce însemnează lipsa asta de conștiință? Ce explicație putem da faptului că, ipe de o parte, este de ajuns să ataci dinastia și monarhia prin presă, ori prin întruniri, pentru ca să entuziasmezi mii de oameni, iar pe de alta e suficient ca un membru al dinastiei să facă un act cît de comun, cît de firesc, cît de obicinuit la oamenii ajunși la o vîrstă anumită pentru ca să vedem ulițele împodobite, casele gătite, gardiștii tremurînd, de entuziasm ori de frig, sub coifurile de mare ținută!</p>
               <p>Nu-i decît o explicație, una singură: în aceeași țară sînt două țări: una care se gudură pe lîngă dinastie și o aclamă, și o tămîiază, și alta care o urăște și îi poartă război.</p>
               <p>De o parte e țara lingușitorilor, a politicianilor văpsiți în toate fețele, a lacheilor fără judecată și fără scrupul, de altă parte e țara reală, țara încătușată și dornică de drepturi, de viață, de liberă cugetare și manifestare sinceră.</p>
               <p>Iar tot fastul, tot alaiul care, de atîtea zile, ne defilează pe ulițe, este alaiul țării de cățeluși monarhici și dinastici; el nu are nimic de-a face cu sentimentele, cu gîndirea, cu voința țării adevărate. În inima căreia dragostea de dinastie nu are loc. În mintea căreia erezia monarhică e în luptă cu judecata dreaptă și serioasă.</p>
               <p>Iată pentru ce nu poți dispera de progresele democrației decît atunci cînd privești lucrurile numai la suprafață. Adîincindu-le, te poți ușor convmge că nu țara este aceea care se extaziază, ori se preface că e în extaz în fața căsătoriei de mai deunăzi. Nu! este o mînă de borfași politici, mîna aceea de politiciani care fac toate păcatele, toate fărădelegile și toate rușimle în țara asta. E adunătura de actuali și viitori prefecți, de actuali și viitori comisari, de vecinic gură-cască și vecinic amatori de paradă cu banii altora.</p>
               <p>Țara adevărată, țara muncitoare și serioasă, cinstită și cu minte nu e întru nimic vinovată de carnavalul ce ni se desfășoară, de atîtea zile. În fața ochilor.</p>
               <p>Ea stă deoparte, ea aclamă orice manifestare democratică și antimonarhistă, și așteaptă, cu nerăbdare, ceasul cînd marea mulțime, horopsită și batjocorită astăzi, va fi destul de organizată pentru ca să răstoarne ordinea asta de lucruri. În vîrful căreia stă cocoțat principiul monarhic, sfidînd întreaga noastră civilizație.</p>
            </div>
            <div type="div2">
               <head>Emblema regală… </head>
               <p>La 1881, cînd s-a serbat regalitatea, toți negustorii din București au făcut cîte un car alegoric, reprezintînd diferite bazaconii eroice.</p>
               <p>Dintre toate carele, cel mai nostim era al unei fabrici de săpun. Onorabila făcuse bustul regelui și al reginei din săpun.</p>
               <p>Ca dracu, se întîmplă că, tocmai cînd era defilarea carelor în toiul ei. Începe o ploaie de parcă turna cu găleata. Suveranii de săpun, apucați de ploaie, făceau clăbuci la gură, spre marea veselie a onor. public cascăgură.</p>
               <p rend="center">* * *</p>
               <p>De atunci n-am mai văzut așa minune decît la diferitele întruniri publice, unde oratorii-ți toarnă niște bășici de crezi că le suflă cineva cu țeava.</p>
               <p>Iată însă că se deschide Expoziția cooperatorilor Un farmacist din Galați ori din Brăila – nu țiu minte bine patria cooperatorului – se apucă să-și expuie și el marfa.</p>
               <p>Ce să expuie însă? S-a gîndit și s-a răzgîndit sărmanul apoticar, pînă ce î-a venit o idee genială: a luat capsule.de Copahu și de unt de ricină le-a vopsit tricolor și le-a așezat în formă de Carol I…</p>
               <p>Cine nu crede n-are decît să meargă la Cișmigiu.</p>
               <p>Mă mir numai că don farmacist n-a pus să scrie deasupra: hoc vinces signo! încaltea să ajungem să vedem că balsamul de Copahu este emblema dinastiei. Curg emblemele de foc.</p>
               <p>Pentru vîrsta regelui, asta-i curat scandal tricolor!</p>
               <p rend="center">* * *</p>
            </div>
            <div type="div2">
               <head>Fabrica de ciocoi </head>
               <epigraph>Du-l, du-l, du-l la mînăstire,<lb/>Să-și vie boieru-n fire!</epigraph>
               <p>Se impune numaidecît ca d. dr. Babeș să iasă din impasibilitate. Savantul nostru bacteriolog și-a cîștigat deja o reputație europeană prin lupta glorioasă care o duce de atîția ani împotriva diferiților bacili; am putea zice chiar că, de la bordei pînă la palat, toți îi sînt recunoscători.</p>
               <p>A venit deci vremea să-și adune toate puterile, să facă o ultimă sforțare și să ne mîntuiască de un nou microb care amenință țara, de microbul ciocoismului.</p>
               <p>Din parte-ne, credem că-i venim într-ajutor denunțîndu-i cazurile suspecte pe care le-am observat.</p>
               <p rend="center">* * *</p>
               <p>E vorba de atacurile care au cuprins pe ziarul L’lndependance roumaine. Dăunăzi, ziarul franțuzesc s-a dat la studii asupra ofițerilor noștri. Și – straniu lucru! – organul d-lui Claymoor a găsit că ei au origine prea brutală, prea mitocănească; a cerut, deci, să se ia măsuri energice ca numai aristocrații să poată intra în corpul ofițeresc.</p>
               <p>Prin cercurile militare cererea asta a produs o impresie dezgustătoare. Noi. Însă, am considerat-o ca o simplă zăpăceală de o clipă, ca un acces fără urmări serioase, și nu i-am dat mare însemnătate.</p>
               <p>Iată însă că mania face progrese. Același organ, vorbind de ucazul d-lui Take Ionescu asupra legii instrucțiunii, e cuprins din nou de delirul aristocrației. Blazații aspiranți după niște blazoane, pe care neam de neamul lor nu le-au avut, exclamă cu toată filozofia unor pretinși boieri cugetători:</p>
               <p>Nu vedem nici un rău în faptul ca învățămîntul clasic, care conduce la profesule liberale, să fie dat în așa condițu. Încît să descurajeze pe copiii săraci…</p>
               <p>Și tot articolul zbunnîie pe tema asta: copiii săraci să nu se facă avocați, doctori, ingineri, profesori; copiii săraci să-și vadă de meseria părinților lor; copiii săraci să nu se întindă la cașcavalul social…</p>
               <p>Învederat, ne găsim în fața unei nebunii care progresează. în alte țări mania asta de a păstra neatmsă „familia aristocratică”, deși este și acolo o utopie, totuși, s-ar mai putea pricepe. Dar la noi, unde niciodată n-am avut o aristocrație an sensul apusean al cuvîntului, la noi, unde toți cioflingarii își dau ifose de ciocoi sadea, unde găgăuții și degenerații profită de vacanțiile din iulie pentru ca să se intituleze conți și baroni pe la băile din țări străine, este o adevărată sminteală periculoasă tendința asta de a tot vroi să ni se scoată înainte o aristocrație care nu există.</p>
               <p>Mă rog, dacă copiii care n-au sînge albastru nu trebuie să învețe carte clasică, atunci din cine să se alcătuiască profesiile liberale? Care-i clasa din care s-ar putea recruta acestea? Slavă ție, Doamne, pe pretinșii descendenți ai protipendadei îi cunoaștem: ei au nobilul obicei de a socoti învățătura ca o ocupație mitocănească; ei nu cunosc decît arta de a moșteni, de a se însura cu zestre și de a toca apoi. În chipul cel mai stupid și în timpul cel mai scurt, moștenirea și dota. Aceștia numai la profesii liberale nu au gîndul.</p>
               <p>Ce au produs în țara asta aristocrații noștri de baltă? Am înșira nume proprii, dar ne rezervăm plăcerea asta pe altădată. Din clasele sărace a ieșit însă un Eminescu, un Conta, Lambrior, Creangă, Caragiale și toți cei cîți fac fală neamului nostru. Am face odată o listă și am pune față în față pe glorificații și pe oropsiții organului fustelor scandaloase.</p>
               <p>Ne oprim însă aci, uimiți de utopia, de ignoranța și de cinismul acestor gazetari care, ieșiți din te miri ce fund de mahala și salariați azi de cea mai nulă specie de pseudoboier, excomunică, la adăpostul anonimatului, o clasă întreagă de oameni, clasa lor chiar.</p>
               <p>…Și dacă d. dr. Babeș nu va lua măsuri grabnice, dacă, dus de dorul de a vindeca numai boalele trupești, nu va descoperi un serum anticiocoic, atunci nu ne rămîne decît să facem pentru bolnavii din halul „Independenții” un călduros apel la d. dr. Șuțu.</p>
            </div>
            <div type="div2">
               <head>Foametea</head>
               <p>În momentele de față, Europa trece printr-o spăimîntătoare criză. Recoltele sînt pretutindeni, afară de Ungaria și România. Într-o stare mizerabilă. Foametea își arată dinții. în Rusia ea decimează populația, și săteanul, supusul mujic, deznădăjduit, amenințat de moarte prin inaniție, și-a ieșit din fire și a luat parul în mînă pentru ca să-și capete codrul de pîne ce-i lipsește. Magazinele sînt atacate, satele pustiite prin foc, moartea-și plimbă spectrul în împărăția țarilor.</p>
               <p>Dacă, din fericire – o fericire prea relativă – Statele Unite nu s-ar bucura în anul acesta de o recoltă excepțional de bună, Europa-ntreagă s-ar vedea supusă unei mizerii cum niciodată n-a înregistrat istoria. Și această foamete oribilă naște fatal o jacherie universală, neorganizată, de mii de ori mai groaznică decît aceea de acum cîteva veacuri și, desigur, funestă nu numai păturii acaparatoare, dar și poporului.</p>
               <p rend="center">* * *</p>
               <p>Pentru domnișorii burghezi, care absolut habar n-au de cauzele adinei ale unei asemenea crize, pentru cuconașii care cel mult au cetit un „manual” de economie politică burgheză de clasa a III-a, singurul vinovat e natura sau Dumnezeu, care n-a dat ploaie la vreme.</p>
               <p>Și, cu toate acestea. În asemenea crize se dau la iveală păcatele alcătuirii stupide și egoiste de astăzi.</p>
               <p>Și iată cum:</p>
               <p>Anarhia în producție, cu nenumăratele-i anomalii, face că astăzi se pot naște crize de supraproducție, crize adică unde se produce mai mult decît trebuie. Ce se-ntîmplă atunci? Magazinele burgheziei fiind îndesate, ea își poate permite să plătească munca omenească pe un preț de rîs. Muncitorii sînt siliți să primească sau să rămînă pe drumuri; burghezia nu-i strînsă cu ușa, ea poate adăsta.</p>
               <p>Pentru a se evita asemenea crize, care sînt un dezastru, nu se produce decît strictul trebuincios.</p>
               <p>Ei bine, cu ce se poate acoperi. În asemenea caz, golul pe care-l lasă un an rău, cum e anul acesta? Prin nimic, absolut prin nimic. Producție de rezervă neexistînd, foametea își poate juca în voie calul.</p>
               <p>Cine este dar vinovatul? Negreșit, reaua alcătuire economico-socială.</p>
               <p>În societatea pe care o întrevedem noi, socialiștii, și pentru care luptăm, asemenea crize nu s-ar putea întâmpla, și iată pentru ce:</p>
               <p>Într-o societate în care toată lumea ar lucra de-a valma și pentru societatea întreagă, nu numai pentru o mînă de uzurpatori, crize de supraproducție nu pot avea loc. Abundența în producție ar fi un bine. În Ioc să fie, ca astăzi, o nenorocire. Așa fiind, o producțiune de rezervă ar exista oricînd și ar putea oricînd preîntîmpina eventualitatea unui an de secetă.</p>
               <p>Iată pentru ce ziceam că pricina mizeriei provenite din secetă rezidă numai și numai în nedreapta și neînțeleapta organizare a producțiunii în societatea modernă capitalisto-burgheză.</p>
               <p rend="center">* * *</p>
               <p>S-ar întreba oricine, și cu drept cuvînt: ce face burghezia, ce fac statele față cu primejdia atît de amenințătoare?</p>
               <p>Și răspunsul e foarte simplu: burghezia nu face nimic.</p>
               <p>Pentru marii capitaliști, ca și pentru reprezentantul lor, statul, foametea nu poate fi. În tot cazul, o primejdie așa de mare cum e,pentru muncitori.</p>
               <p>Dimpotrivă, săteanul constrîns de mizerie, vecinul modern, lipsit de pîine, flămînd și descurajat, va alerga la bogat, se va umili, va plînge și va fi silit să facă una din două: ori să se împrumute, ori să-și vîndă munca pe un preț de nimica.</p>
               <p>Împrumutul de la capitaliști se știe cum se face, chiar în ani buni. Pentru o chilă împrumutată primăvara, se înapoiază toamna două. Aceasta, am zis-o, se întîmplă aproape regulat, chiar în timpuri bune. Ce camătă vor cere bogații cînd vor vedea pe sătean strîns cu ușa. Încolțit de mizerie și deznădăjduit?</p>
               <p>Iată dar pentru ce bogatul capitalist bate din palme cînd vede recolta ofilită, cîmpia arsă de soare, mizeria apărînd printre glodurile pustii ale lanurilor pipernicite…</p>
               <p>Iată pentru ce lor puțin le pasă cînd aud sunînd toxinul foametei; iată pentru ce, pe cînd săteanul lăcrămează privindu-și holdele stinse. În lumea burgheză nu se vorbește decît de voiajul prințului de Galles. Înconjurat de prințese și aclamat de mulțime… de soldați, de strănutatul sfînt al papii, de nașterea fericită a unui prinț cu origine îndoielnică, de amorurile prințului Ferdinand…</p>
               <p>Ei au dreptate, burghezii noștri. Interesul a nimicit într-înșii pînă și umbra sentimentelor omenești. Anastassios, banditul care a jefuit un tren în Turcia, furînd 200.000 de franci, e mai uman decît toată această aristocrație a banului, poleită, ca și lacheii ei, din banul luat tot cum lua Anastassios. Banditul, după ce a jefuit trenul, a dat 60.000 de franci pentru săraci. Burghezia nu e capabilă de asemenea sentimente.</p>
               <p>Vom vedea numai dacă foametea, care grințează la ușa bordeiului calicit de veacuri, o va lăsa multă vreme să doarmă în pace pe laurii ei poleiți.</p>
            </div>
            <div type="div2">
               <head>Funcționarii comerciali </head>
               <p>Camera a dat săptămîna trecută un vot care zugrăvește perfect ideile burghezimii. Ea a respins proiectul de lege asupra repausului de duminică.</p>
               <p>Încă înainte de a se pune în discuție acest proiect, noi ne-am arătat neîncrederea că el va fi admis: cînd îți cunoști Parlamentul, poți să știi, prin anticipație, ce va face el. De aceea, nu scriem rîndurile acestea ca să ne exprimăm mirarea, ci numai ca isă punem încă o dată în vedere celor nedomiriți încă chipul de a judeca și de a se purta al acestor mameluci transformați în judecători.</p>
               <p>Două sînt argumentele principale pe temeiul cărora proiectul a fost respins și – cu rizicul de a da o întindere prea mare acestui articol – ne vom încerca să le discutăm.</p>
               <p>D. Nicu Filipescu a arătat că conservatoru nu pot vota, pentru căci și-ar călca în picioare doctrina lor neintervenționistă, adoptând un proiect socialist; d. P. P. Carp s-a declarat protivnic… pentru că băieții de prăvălie sînt niște leneși și niște bețivi… Avem, deci, de o parte un punct de doctrină, de alta o grosolană injurie, un ciocoism îngîmfat și obraznic. Vom discuta cu fiecare așa cum se cuvine.</p>
               <p>D. N. Filipescu a vorbit ca am mic Spencer. D-sa a confundat insă teoriile liberalismului clasic, reprezentantul neintervenționismului, cu doctrina conservatoare, foarte intervenționistă… în felul ei.</p>
               <p>Dar nu asta ne interesează pe noi. Oratorul conservator a declarat că repausul de duminică e un punct socialist. Iată unde-i greșeala.</p>
               <p>În adevăr, chestiunea asta poate fi susținută de socialiști, dar în același timp o susțin clericalii și… unii negustori chiar. Repausul de duminica nu-i numai o cerință economică, precum ar fi scurtarea zilei de muncă, mărirea salariului etc. E vorba aci de o părere pe care o poate sprijini orice medic, orice preot și orice om doritor de cultură, căci, din toate aceste puncte de vedere, o zi de odihnă corporală și de instrucție morală și intelectuală pe săptămînă este mai mult decît trebuitoare. Dacă socialiștii susțin și ei repaosul de o zi din șapte, pricina e că ei socotesc că-i drept să nu se istovească puterile productive ale acestei clase de muncitori.</p>
               <p>Nu-i vorba, prin urmare, de a întreba cine susține repausul duminical, ci dacă el e trebuitor sau nu.</p>
               <p>Și aici d. Filipescu n-a adus nici un argument nou.</p>
               <p>Este însă în discursul oratorului guvernamental o parte pe care o împărtășim și noi; aoeasta este partea în care d-sa a combătut pe d. Dumitrescu-Mirea, care a susținut repausul de o jumătate de zi. D. Filipescu a arătat că acolo unde s-a reglementat repausul de o jumătate de zi acum se lucrează această jumătate de zi chiar și în atelierele unde mai înainte nu se lucra de loc.</p>
               <p>Asta-i perfect adevărat, dar nu dovedește altceva decît că d. Mirea habar n-are de ce susține, măcar că are onoarea de a fi – prin fraudă, nu-a vorbă – președinte al societății funcționarilor comerciali din București.</p>
               <p>Dar în genere discursul d-lui Filipescu ne-a făcut impresia unei cuvîntări alăturea cu drumul. D-sa a studiat legislația tuturor țărilor, fără să se ocupe de soarta funcționarilor comerciali de la noi, care e mizerabilă, precum vom arăta mai la vale.</p>
               <p>Dar dacă cu d. Filipescu se poate discuta, apoi cu d. Carp nu-ți rămîne decît să iei, ca Luther, călimarul cu cerneală și să-l arunci în capul satanei conservatoare.</p>
               <p>Toată vremea secul reprezentant al fanfaronadei ciocoiești n-a făcut decît să înjure clasa funcționarilor comerciali. I-a făcut leneși, bețivi, trîndavi care măsoară stamba cu cotul, uitînd că ei sînt un factor important în comerț. În comerțul cu care burtă-verzimea se laudă atîta.</p>
               <p>Dar să fie măcar adevărat că funcționarii comerciali nu muncesc din greu? Dacă excludem categoria contabililor – care și aceea se abrutizează într-o muncă penibilă – apoi vedem că funcționarul comercial face în toată puterea cuvîntului o salahorie umilitoare și covârșitoare.</p>
               <p>Văzut-ai, domnule Carp, băieți tineri înhămați la căruțe ca animalele, ziua-n amiaza mare? Aceia sînt trîntoii care cer o zi pentru beție “</p>
               <p>Specie de ciocoi afumat, văzut-ai niște odăi-beciuri. În fundul unor maghernițe murdare, neaerisite, fără lumină și fără foc? Acolo dorm, cîte cinci într-o chilie, trîndavii de funcționari comerciali!</p>
               <p>Știi tu, vecinic.repauzatule – odihnească-ți-se prostia ‘ – că sînt oameni care n-au decît o zi slobodă la Paști și una la Crăciun, care muncesc de la 5 de dimineață și pînă la l0—11 din noapte? Sînt trîntorii, sînt funcționarii comerciali!</p>
               <p>Auzit-ai de oameni tocmiți cu anul pentru o leafă pe care tu o dai lunar vizitiului î Acei oameni sînt bătuți, sfînt umiliți pentru fiecare greșeală; acei oameni sînt funcționarii comerciali care trîndăvesc o viață întreagă.</p>
               <p>Dar ce poți discuta cu o chintesență de impertinență? Ce poți discuta cu o ființă a cărei tigvă e așa de înfumurata, că dacă și-ar băga piciorul în cap l-ar scoate șuncă?</p>
               <p>Discuția de principii, discuția senină nu-și mai are locul aci. Cînd cineva îți respinge din capul locului un proiect de lege pentru motivul că clasa care-l cere e o clasă de leneși și de bețivi, acel cineva, fie el chiar șeful junimiștilor, a pierdut dreptul de a fi ascultat, comentat și combătut pe calea principiilor. Să faci discuții științifice cu nebunii căptușiți cu nerușinare?</p>
               <p>Dacă funcționarii comerciali ar fi mai energici, ei ar trebui să ceară direct socoteală furiosului grandoman, care se socotește tot pe vremile fericite ale robiei!</p>
               <p>
                  <lb/>Lăsînd însă pe nebun în apele lui pînă la ziua legării nebunilor oficiali, noi ne adresăm funcționarilor comerciali:</p>
               <p>ați văzut că sistemul de a aștepta scăparea de la mila celor mari a dat roade proaste;</p>
               <p>ați văzut că ei vă tratează ca pe o clasă conruptă și păcătoșită;</p>
               <p>ați văzut că burtă-verzimea ciocoiască nu vrea nici să audă de nevoile voastre.</p>
               <p>Ce veți face dar?</p>
               <p>Strîngeți-vă rîndurile dacă nu voiți să vi se strîngă gîtul! Faceți asociații puternice, goniți dintre voi elementele care v-au purtat cu făgăduieli și v-au amăgit cu trecerea lor pe la.puternicii societății burgheze.</p>
               <p>Intrați în partidul muncitorilor. În armata proletară, singura care are aceleași nevoi și aceleași aspirații ca voi. începeți o agitație însemnată. În care veți avea sprijinul social-democrației, și faceți ca să dobîndiți prin energie aceea ce prin rugăminte nu ați putut căpăta.</p>
               <p>Emanciparea claselor dezmoștenite numai de către dezmoșteniți se poate face. Lăsați tînguirile pe Ia scările celor puternici și veniți în rîndurile celor ce sufăr ca voi, și ca voi se luptă; veniți la noi!</p>
            </div>
            <div type="div2">
               <head>Greva a reușit! </head>
               <p>Entuziasm fără seamăn domnește în ceasul de față în lumea muncitoare din Ploiești. După patru zile de luptă, greva lucrătorilor tăbăcari a reușit!</p>
               <p>Au luptat patru zile acești lucrători, au rezistat tuturor ispitelor, au ținut piept vrășmașului, au strîns lanțul frăției și au izbutit!</p>
               <p>Pentru Ploiești triumful acesta are o însemnătate colosală: este cea dintîi mișcare conștientă a clasei muncitoare spre cucerirea unei părți din drepturile ei.</p>
               <p>Oraș cu desăvîrșire burghezesc, pîn-aci muncitorii nu se manifestară în Ploiești, niciodată ca clasă cu aspirații, cu revendicări deosebite. Și astăzi, pentru întîia oară, clasa muncitoare se ridică, se organizează, se coalizează împotriva capitalismului asupritor.</p>
               <p>În tot timpul grevei a domnit ordinea cea mai desăvîrșită; nici un act de violență, nici un incident cît de mic care să-ntunece cîtuși de puțin spiritul de disciplină al muncitorilor greviști. Ai fi zis că te găsești în fața.unei organizații vechi, deprinsă cu lupta, conștientă nu de azi de drepturile, de rolul ei.</p>
               <p>Cititorii vor găsi mai departe o dare de seamă a grevei. Se va vedea de acolo care au fost cererile greviștilor și ce au cîștigat ei din mișcarea aceasta. Afară de alte puncte, ei cîștigă douăzeci și patru de ore pe săptămînă și odihna de duminică. De unde munceau l4 ore pe zi, vor munci numai 11; de unde lucrau duminică pînă la amiază, vor merge acum numai o oră la atelier.</p>
               <p>Și un fapt și mai îmbucurător: s-a stabilit un program de sărbătorile de peste an, care vor trebui respectate în toate atelierele. între aceste sărbători va figura ziua de 1 Mai (l9 aprilie), serbarea internațională a muncii</p>
               <p>Succesul acesta este neașteptat, el se datorește mai cu deosebire unirii muncitorilor.</p>
               <p>Toate breslele de muncitori din Ploiești aveau ochii țintiți asupra acestei greve. Lucrătorii-tăbăcari, o dată victorioși, curajul va crește în toate sufletele, inimile se vor încălzi și muncitorii de toate breslele se vor gîndi să urmeze pilda tovarășilor lor tăbăcari, unindu-se între ei.</p>
               <p>Mișcarea socialistă începe.</p>
               <p>Am debutat printr-o izbîndă, și izbînda aceasta ne va călăuzi în toate acțiunile noastre.</p>
               <p>Cu prilejul acesta nu trebuie să uite muncitorii că toți panglicarii care rostesc numele clasei muncitoare prin întrunirile lor electorale au stat acasă la vremea grevei; nici unul nu s-a arătat, nici unul n-a venit să încurajeze pe muncitori atunci cînd aveau mai multă nevoie.</p>
               <p>La postul de onoare, gata la jertfe pentru clasa celor apăsați, am fost numai noi, socialiștii. Ruginiții tuturor vopselilor politice, prietenii claselor de sus, nici nu și-au arătat chipul.</p>
               <p>Încă un învățămînt: în greva aceasta de 200 de oameni erau reprezentate nouă naționalități. Și, cu toții la un loc, asupriții acestor nouă neamuri și-au dat mîna frățește, ca dovadă de cîtă dreptate avem noi cînd afirmăm că între muncitori nu poate fi ură.</p>
               <p>Și pe cînd patrioții de cafenele, ațîțîndu-și entuziasmul patriotic în „tavernele mohorâte”, răgușesc semănînd cu glasuri dogite vrajba între neamuri, muncitorii, adunați la clubul lor, pălmuiau printr-o alianță frățească exaltarea șovinistă…</p>
               <p>A, de ce nu erați acolo, burților patriotice, ca să vedeți aseară, la lumina unei luni de argint. În imensa curte a Clubului muncitorilor, mia de muncitori strigînd într-un glas: vrășmașul e capitalismul!</p>
               <p>Ați fi înțeles atunci cîtă dreptate au învățăturile noastre și cît de drept merg ele la mimă apăsaților de toate naționalitățile.</p>
               <p>Astfel am învins.</p>
               <p>Izbînda aceasta durează o cărare nouă, un început de mișcare uriașă, la care vor veni să se alieze toată sumedenia de muncitori ce-și istovesc viața prin ateliere.</p>
               <p>Muncitori ploieșteni! Tovarășii voștri tăbăcari au suferit ca voi, și ca voi au îndurat toate mizeriile și tot amarul traiului de muncitor. Dar și-au priceput rolul, și-au înțeles puterea oînd sînt uniți și au izbutit!</p>
               <p>Voi, care suferiți ca și dînșii robia cea mai grea, robia economică, voi, care în întunericul atelierului. Între batjocuri și mizerie, visați la vremi mai bune, uniți-vă ca dînșii, și ca dînșii veți izbîndi!</p>
               <p>Trăiască lucrătorii tăbăcari!</p>
               <p>Trăiască partidul muncitorilor!</p>
            </div>
            <div type="div2">
               <head>Instigatorii! </head>
               <p>Ce-o fi însamnînd sistemul acesta necinstit al gazetelor guvernamentale de a nu vroi să discute serios nici o întâmplare, oricît de însemnată ar fi ea?</p>
               <p>Ne găsim în fierberea unor răscoale țărănești, toată țara e alarmată, o lume întreagă îi cuprinsă de indignare împotriva asasinatelor oficiale, numai presa zgărduită e de un sînge rece uimitor, numai ea tratează chestia lăturalnic și caută să evite afacerea cea principală. Noi strigăm că se torturează și se împușcă țărănimea, iar foile stăpînirii ne țipă că „sînt instigatori”.</p>
               <p>De ce atîta nerușinare? Dacă sînt instigatori, cine mai mult decît guvernul are puterea de a-i prinde? Ce păzește liota dv. de zapcii, de spioni, de mîncători ai fondurilor necurate?</p>
               <p>Poate că faceți pe generoșii f Dar nu este mai mare infamie să arunci o acuzație pe care n-o poți dovedi, care știi tine că-i o simplă calomnie?</p>
               <p>Sistemul acesta păcătos de a atribui vecinic mișcările țărănești unor agitatori – pe care guvernul are prudența de a nu-i prinde niciodată – trebuie să înceteze.</p>
               <p>El este în tot cazul stupid. Ia închipuiți-vă. În adevăr, că ar exista instigatori. Ei și? Ce ar însemna asta? Ar însemna oare că guvernul nu împușcă pe țărani?</p>
               <p>Ori, cel puțin, ar însemna că țărănimea nu se găsește într-o stare economică și politică mai mult decît nenorocită? Știu și copii că dacă starea sătenilor ar fi fericită, ei singuri ar trimite la balamuc pe „instigatorii” care ar veni să-i răscoale, precum nici un instigator din lume n-ar putea revolta pe Marghiloman ori pe Cantacuzino.</p>
               <p>Dacă sînt instigatori, ei nu,pot învăța pe țărani că soarta lor e mizerabilă, căci aceea o știu țăranii mai bine, și o știe și guvernul. Tot ce ar putea ei face ar fi ca să le spuie că prin revoltă își vor îndrepta răul de care sufăr. Și aci am fi de acord cu toată lumea ca să se ia măsuri împotriva „instigatorilor”, căci nu este lucru mai mișelesc decît să arunci pe robi în foc ca să-ți împlinești niște meschine scopuri politice.</p>
               <p>Dar… pentru asta trebuie ca mai întîi guvernul să ne spuie cine sînt instigatorii. Căci este ușor să arunci o birfeală nesocotită pentru ca să scapi de răspunderi grave; dar e mai cinstit să faci să dispară pricinile adevărate ale unui mare rău social.</p>
               <p>Și tocmai aci crește vina guvernului. De atîtea zile, gazetele dau la iveală ororile săvârșite de oamenii administrației, și stăpînirea tace. Monitorul oficial, gata întotdeauna să ne informeze de cîte ori a strănutat copilașul pe care l-au zugrăvit de Paști ieșind dintr-un ou de rață, nu găsește de spus nici un cuvînt asupra atîtor sălbăticii care au sîngerat satele și au stins viețile.</p>
               <p>Iată de ce avem dreptul să socotim pe stăpînitorii noștri mai rău decît pe niște barbari care s-ar fi năpustit în cîmpnle noastre ca să treacă tot sub foc și sub sabie. Ne găsim în fața unei invazii de lăcuste. Împotriva căreia trebuie să dăm alarma.</p>
               <p>Căci sîntem uimiți de cinismul acestor guvernanți odioși. Pentru ei, a ucide țărănimea, de pe urma căreia își plătesc tot luxul și toate destrăbălatele lor rafinern, este lucrul cel mai simplu din lume. Și – mai rău decît în vremea celei mai cumplite robii – li se pare că n-au de dat socoteală nimănuia. îi acuzi că sînt niște ucigași ordinari, ei îți răspund: „au fost instigatori”, ca și cum</p>
               <p>Mărunțelu ar acuza pe vecini că n-au lăsat pe victime să fie ucise.</p>
               <p>Fără îndoială, trăim în niște vremuri triste și rușinoase. Mai bine de o sută de ani de cînd în Franța s-au proclamat „drepturile omului”. În țara românească sătenii sînt asupriți mai rău ca sclavii, batjocoriți de toate liftele ce se năpustesc asupra satelor, și apoi asasinați mișelește, ziua-n amiaza mare, fără ca să aibă cineva dreptul să cheme la răspundere pe mizerabili.</p>
               <p>De-ar face conservatorii tot binele de acum încolo – dacă binele poate fi făcut de către conservatori – dacă ar intra cu toții la mînăstire și s-ar pocăi. Încă niciodată nu li s-ar putea ierta pagina rușinoasă ce au scris cu sîngele țăranilor în istoria contemporană a țării. Democrația, proletariatul nu va uita niciodată că sub domnia acestor scelerați țărănimea a fost asasinată după ce a fost prădată.</p>
            </div>
            <div type="div2">
               <head>Leone</head>
               <subtitle>(Amintire)</subtitle>
               <p>L-am cunoscut în Brăila.</p>
               <p>Pururea vesel, pururea nepăsător de ce-l așteaptă în viitor, el își urma înainte calea pe care i-o însemnase cetirea serioasă și îndelungata.</p>
               <p>„Ce vrei să fac?” răspundea în veci acelora care îl sfătuiau să se lase de prostii.</p>
               <p>Nici povețele tatălui său, nici rugăciunile surorilor nu-l puteau face să se astîmpere.</p>
               <p>Îl vedeai cu cîte o sumă de marinari, hamali, și alții, propovăduind ideile sale, sau mai bine ideile viitorului.</p>
               <p>Pentru el nu exista altă plăcere decît propaganda, și nu propaganda de pe fotoliu, nici cea de gazetă, nu! Pătrundea în bordeiul săracului muncitor; acolo aduna pe mulți tovarăși de muncă, și glasul lui puternic începea să le arate mizeria vieții de astăzi și fericirea ce-i aștepta în viitoarea stare, cînd fiecare va avea după trebuințele sale și va munci după puteri.</p>
               <p>Avea o putere de argumentație ce rar se găsește la un om ca el, care n-avea decît cîteva clase gimnaziale.</p>
               <p>Dar cetise mult.</p>
               <p>Ziua cetea cît ocupațiile îi dedeau voie și seara, pînă într-un tîrziu – propagandă, apoi iarăși cetire. Era neobosit bietul Leone.</p>
               <p>Eu, imul, am să-i mulțumesc mult, de la el am căpătat mult de cetit, tot el este care tn-a făcut să învăț limba lui Cafiero, cu el am tradus frumoasa dramă Vera Zasulici.</p>
               <p>L-am cunoscut din întîmplare la vestita cafenea „Valter”. M-a auzit discutînd cu miște burghezi pe care voiam să-i fac să priceapă că socialiștii tiu vor nici comunismul la femei, nici împărțirea averilor.</p>
               <p>Parcă-l văd venind spre mine cu entuziasmul pe față și întinzîndu-mi mina lui viguroasă.</p>
               <p>– Caro mio, sei un buon agitatore!</p>
               <p>Și de atunci am rămas buni prieteni.</p>
               <p>Cînd voiam să fug de la școală, ca să scap de afurisitele de matematici, refugiul mi-era la Leone.</p>
               <p>Cîtă plăcere simțea la vederea mea!</p>
               <p>Îmi arăta gazetele ce primise, scrisorile din țara lui și de aiurea, tot, dacă ar fi putut mi-ar fi arătat și ce avea lin fundul inimii.</p>
               <p>Stam ceasuri întregi cu el, fără ca să simt că vremea trece, și tocmai cînd trebuia să-și închidă „camptuarul”, mă întorceam și eu acasă, luînd întotdeauna cu mine cîte un ziar sau o broșură.</p>
               <p>Acasă, dacă veneam tîrziu, mă pricepea că am fost la Leone.</p>
               <p>– Iar ai fost la nebunul de italian? îmi zicea tata, și degeaba mă sileam să-l fac să priceapă că Leone era cel mai de treabă băiat!</p>
               <p rend="center">* * *</p>
               <p>Puseserăm noi multe la cale cu Leone.</p>
               <p>Îi mai recomandasem pe prietenul Sol… și cîtetrei aveam de gînd să facem multe.</p>
               <p>Într-o zi. Însă, n-am mai auzit nimic de Leone.</p>
               <p>L-am căutat pe acasă – nici un rezultat, pe la prieteni – asemenea.</p>
               <p>Numai Linda, o soră a lui, mi-a zis cu lacrătmile în ochi:</p>
               <p>– Înot, să plîngem împreună pe sărmanul Leone.</p>
               <p>Biata Linda! în aceste cîteva cuvinte m-a făcut să simt o durere vie.</p>
               <p>Uitasem și nenorocirea lui Leone, și lume, și tot.</p>
               <p>Nu vedeam decît pe Linda plîngînd.</p>
               <p>Vorbirea ei italiană, accentul ei sonor mă turburase.</p>
               <p>– Ce s-a întîmplat, Linda? o întrebai eu.</p>
               <p>– Asculți. Inot, îmi zise ea, și începu să-mi descrie cum a venit ordin din Italia ca Leone să se ducă acolo la oaste și cum tată-său l-a trimis fără ca să-și ia măcar ziua bună de la prieteni. L-a amenințat că dacă nu pleacă îndată. Înștiințează consulatul italian.</p>
               <p>Ea m-a asigurat însă că sora-sa, Ersilia, va pleca în curînd într-acolo și atunci vom ști cum o duce nenorocitul nostru fratello.</p>
               <p>Am plecat rugînd pe biata fată să se liniștească.</p>
               <p>Dar cînd m-am dus s-o văd peste vreo două luni – căci mai des nu mă puteam duce – am găsit-o palidă și desfigurată.</p>
               <p>Ședea la fereastră cu părul despletit și plîngea.</p>
               <p>– Ei bine, Linda?</p>
               <p>– Sînt pierdută! îmi zise ea.</p>
               <p>– Cum asta? Ce s-a mai întîmplat?</p>
               <p>– N-am să-ți spun decît lucruri rele. Iartă-mă, prietene, așa este voința celor ce dispun de noi. Mizerabilă alcătuire a societății… Dar să schimbăm vorba. Tu ce faci? Te ții bine? Ești încă tînăr, nu pierde curajul…</p>
               <p>– Dar tu ești. Îmi pare, mai tânără…</p>
               <p>– Da, dar tu n-ai suferit. Tu nu știi nimic. Dă-mi voie să nu mai vorbim despre asta. Mîine du-te la poștă; vei avea o scrisoare poste-restante. Acum altceva. Ce ai de gînd să te faci? Vrei să urmezi -cu școala? Ai optsprezece ani. Peste trei ani te însori…</p>
               <p>Eu credeam că a nebunit…</p>
               <p>Cînd m-am despărțit de ea mi-a zis:</p>
               <p>– Asta va fi cea din urmă… uită-mă!</p>
               <p>Am voit să mă întorc înapoi, dar fereastra se și închisese.</p>
               <p>Toată noaptea nu putusem dormi. Gîndul meu era vecinic la Linda, la cuvintele ei pe care atunci nu le-am înțeles, la Leone, căruia cine știe ce i s-ar fi întîmplat. Ce putea fi ca Linda să-mi ascundă mie? Nu puteam pătrunde acest mister și mă mulțumeam să aștept ivirea zilei.</p>
               <p>În sfîrșit, s-a făcut și ziuă și m-am sculat.</p>
               <p>Cea dintîi grijă a mea a fost ca să mă duc la poștă.</p>
               <p>Am luat scrisoarea și am deschis-o neliniștit.</p>
               <p>În scrisoare îmi spunea că tată-său o mărită peste trei zile cu un grec bogat de la Sulina, un negustor fără simțire, dar cu chimirul gros. îmi zicea cel din urmă adio, ca și cum ar fi murit, și mă ruga s-o cred că nu iubea pe grec, dar eu trebuie să uit, nu Insă și pe Leone. în scrisoare am mai găsit și un ziar, L’epoca. Am dat peste cîteva rînduri subliniate cu creion roșu: Leone, deși soldat, luase parte la o manifestație a muncitordor, strigase: „Eviva la Libertà” și era osîndit la doi ani de pușcărie.</p>
               <p rend="center">* * *</p>
               <p>De atunci n-am mai auzit nimic de bietul Leone; cît pentru Linda, am uitat-o, cum se uită.</p>
               <p>Așa e lumea plăsmuită. Dacă n-ar fi uitarea, ce s-ar face omul? Biata lume! Numai cîteodată, cînd, zdrobit de durerea prezentă, mă gîndesc la trecut, Linda-mi apare frumoasă cum a fost, Leone-mi surîde, dar… visuri!</p>
               <p rend="center">* * *</p>
            </div>
            <div type="div2">
               <head>Libertate și robie </head>
               <p>Uneori, cînd observi cîte se petrec în societatea modernă sub toate aparențele de civilizație ce ni le-am dat, și cînd te gîndești la ce era odinioară sub forma bnutaiă pe care o îmbrăca asuprirea, nu știi care din cele două stări e mai bună.</p>
               <p>Necontenit, de cînd crimele de la Dorohoi ne pasionează, ideea asta ne vine în minte.</p>
               <p>Omenirea întreagă se felicită că a scăpat de vremea robiei, aceia care au luptat pentru abolirea ei își fac mare fală din acțiunea lor, iar noi toți sîntem gata să-i înălțăm la cer, să ne mîndrim că am avut niște așa părinți.</p>
               <p>Se poate. Sînt idei pe care le primim necontrolate și care, de la o vreme, se cristalizează așa în mintea noastră. Încît nici nu ne gîndim să le distilăm, ci le socotim niște adevărate axiome.</p>
               <p>Binefacerile robiei sînt una din ideile acestea. Ne-am deprins pînă într-atîta să înălțăm în slavă desființarea robiei. Încît socotim că-i o crimă a nu cînta în cor cu ideologii și cu interesații: „Azi sîntem cu toții liberi, egali înaintea legii” etc.</p>
               <p>Dar să discutăm. Ce era un rob? Un om care aparținea de drept și de fapt proprietarului, un om fără pămînt și fără drepturi, un om care putea fi ucis fără ca stăpînul să aibă a da seamă cuiva…</p>
               <p>Ce-i un sătean liber? Un om care aparține de fapt proprietarului, un om fără pămînt și fără putință de a-și exercita puținele drepturi ce are, un om care poate fi ucis în bunăvoie, sigur că ucigașul nu va fi pedepsit dacă face parte din clasa stăpînilor…</p>
               <p>Vedeți deosebirea? Ea stă numai în vorbele de drept și de fapt. De drept, săteanul e liber să-ți închirieze sau nu brațele. Își poate da copilul la școală, alege deputați, e egal înaintea legilor cu stăpînitorul de pămînt; de drept, el poate petrece vara la Cannes și iarna la Opera din Paris, se poate urca ou balonul la planeta Marte… mă rog, are toate drepturile posibile.</p>
               <p>Dar de fapt? De fapt, el e silit să muncească proprietarului în orice condițiuni, nu-și poate da copilul la școală pentru că n-are nici cu ce-l încălța, nici cu ce-i cumpăra cărți, e sigur că între el și stăpîn întodeauna justiția e de partea celui din urmă; de drept, el e robit unei vetre pustii, nu are nici putința de a emigra, nu are nici un drept, afară de acela de a muri de foame.</p>
               <p>Și, pe deasupra tuturor acestor rele de care el suferă, starea de libertate îi mai îngreuiază viața și i-o face mai nesigură. De bine, de rău, robul își avea pîinea asigurată. Stăpînul știa că boul nehrănit și robul nemîncat nu pot trage la jug. Apoi, viața robului era sigură, pentru că-n catalogul averii boierești robii intrau alături cu vitele și cu uneltele de muncă în rîndul capitalului. Care boier și-ar ucide boii cumpărați cu bani? Care boier și-ar fi ucis robii, care costau galbeni?</p>
               <p>În starea de libertate, avem legi protectoare ale animalelor, dar pentru oameni asemenea legi nu există. Dimcea, Stroici, Paciurea… iată cine hotărăște de viață și de moarte.</p>
               <p>În starea de robie, puteai fii ucis, dar nu te ucideau. În starea de libertate nimeni nu are dreptul să te ucidă, dar te ucide.</p>
               <p>Vă admir, progres și libertate burghezească! Ați înlocuit robia de drept prin robia de fapt; ați pus unei societăți vechi o etichetă nouă; ați acoperit putregiunea</p>
               <p>hoitului păcătos cu purpură aurită, și acum vă făliți cu opera voastră cum se fălește un negustor șiret cînd își admiră etichetele poleite ce acoperă o marfă falșificată.</p>
               <p>Era rea robia și era rușinoasă, desigur. Dar ce-i de invidiat în societatea modernă. În care – dulăi ai liberalismului – „voiți egalitatea dar nu pentru căței!</p>
               <p>E ap de mică deosebirea între râul trecut și cel prezent. Încît uneori, cînd observi cîte se petrec în societatea modernă, sub toate aparențele de civilizație ce ni le-am dat, și cînd te gîndești la ce era odinioară, sub forma brutală pe care o îmbracă asuprirea, nu știi care din cele două stări e mai bună…</p>
            </div>
            <div type="div2">
               <head>Mesajul și criza </head>
               <epigraph>Vai de rob, vai de clăcaș<lb/>Bolliac</epigraph>
               <p>Zilele astea a fost arestat în Paris un individ prins în flagrant delict de cerșetorie. La percheziția făcută acasă la individ s-a găsit că el posedă nu mai puțin de 400.000 lei în bonuri. Bogatul cerșetor va fi osîndit; iar pînă atunci psihiatrii au dreptul să facă tot felul de teorii asupra maniei de a cerși.</p>
               <p>Acest fapt divers are o mare asemănare cu fraza următoare din mesajul regal:</p>
               <p>Efectele crizei agricole, care, de mai mulți am, bîntuie toate țările. În cele din urmă s-au simțit și la noi Din nefericire, o recoltă slabă a coincidat cu momentul cel mai acut al crizei prețurilor.</p>
               <p>Adine convins de bogăția încă neistovită a pămîntului românesc și de puterile de muncă ale poporului nostru, aștept cu încredere îndreptarea unor greutăți care nu pot să fie decît trecătoare.</p>
               <p>Este drept că, de la o vreme încoace, criza preocupă pe toată lumea. în special Adevărul a făcut o întreagă anchetă asupra situației noastre economice.</p>
               <p>Totuși, când vedem cu ce mîhnire regele milionar vorbește de criză în fața reprezentanților clasei avute, nu ne putem opri de a constata că și asta este o manie de a cerșetori.</p>
               <p>Criza există cu adevărat. Dar datează ea de ieri, de azi? Nicidecum. Dacă un an agricol rău a făcut ca și în pungile arendășești să sufle vîntul sărăciei, asta nu dă regelui dreptul de a spune că efectele crizei sînt trecătoare, ca și cum pe noi ar trebui să ne preocupe numai o criză, aceea care lovește în cei bogați.</p>
               <p>De ce nu cugetați oare la criza adîncă, permanentă, ‘ la criza veche de tot, care bîntuie cu furie de atît amar de vreme peste nenorociții pe care. În batjocură, i-ați botezat „talpa casei”</p>
               <p>A fost de ajuns să se resimtă puțin luxul arendășesc, pentru ca să vă alarmați și uitați că aceea ce se cheamă la bogați criză este numai o imposibilitate de a împinge pînă la nebunie risipa și desfătările lor obicinuite. La țărani. Însă, criză se numește mizeria adîncă, istovirea, moartea de foame. Iar criza acestora nu-i un accident, nu-i o întâmplătoare „coincidență a recoltei slabe cu momentul cel mai acut al crizei prețurilor”. Nu. Este viața întreagă a țăranului, este povestea întreagă a unui neam de robi, este epopeea dureroasă a vieții țărănești.</p>
               <p>Da, a cugetat regele și la săteni, iar cugetarea lui se exprimă în fraza următoare a mesaj’ului: „Adînc convins de bogăția încă neistovită a pămîntului românesc și de puterile de muncă ale poporului nostru”…</p>
               <p>Te cred, maiestate! Dv., toți care trăiți din plusvaloarea pe care v-o dă munca acestui „poporul nostru”; dv., toți oîți faceți legi în tihnă cum ați face o poezie în ceasuri pierdute, pe atîta puneți temei: pe puterile de muncă ale poporului.</p>
               <p>Aci stă toată filozofia raporturilor dintre capital și muncă în organizația de azi a societății. Muncitorul vine pe piață și își oferă puterea lui de muncă. în schimbul acestei puteri, pe care el și-o închiriază, capitalistul oferă atîta cît îi trebuie celui dintîi ca să nu moară de foame.</p>
               <p>A fost batjocorită, a fost atacată de mulți legea aceasta așa cum a formulat-o Karl Marx. Dar dacă ea este un mare adevăr economic în toată ordinea socială actuală, proprietarii și arendașii noștri au cristalizat-o în forme nepieritoare, ei ne fac s-o vedem cu prisosință în toată trista ei realitate.</p>
               <p>Da. Faceți apel la „puterile de muncă ale poporului nostru”. Istovească-se puterile acestea, căci, dacă se istovesc în aparență, ele nu pier, ci se prefac în diamante. În diurne. În lefuri grase. În luxuri orbitoare, de care voi știți așa de bine să vă folosiți. Fiți pe pace, voi sînteți științifici, știți că în natură nimic nu se pierde, ci totul se transformă.</p>
               <p>Și iată de ce, cînd vă vedem speriind că va fi trecătoare criza. Înțelegem două fapte: că criza va fi trecătoare pentru voi și că, pentru a ajunge la dispariția crizei, veți preface amarnic „puterile de muncă ale poporului nostru”. În care aveți atîta încredere.</p>
            </div>
            <div type="div2">
               <head>Mitiță scuza </head>
               <p>Începînd culegerea sistematică ce ne-am impus asupra vieții și excentricităților lui Mitiță Scuza, ne vedem siliți să declarăm de la început că opera noastră nu va fi completă.</p>
               <p>Nu va fi completă nu din cauza noastră, ci din cauza eroului.</p>
               <p>Nu există om în țara lui Traian care să fi dat naștere la atîta literatură despre el; nu există om care să fi primit atîtea porecle; nu există om pe seama căruia contemporanii să se fi stricat atîta de rîs.</p>
               <p>Literatură și desen cu nemiluita. Încît, dac-am sta să fim conștiincioși și să colecționăm tot ce știm și tot ce posedăm despre el, ar trebui să ne facem noi secretari la Academie, și să se bage el la Moș Teacă</p>
               <p>I s-a zis goril, macac, maimuță, roade-ruble, sparge-alune, pitic, baron de Hahn, trădător, Scuza, ignobil, Ieszenszky, Micloș Turzos și cîte și’ mai cîte!</p>
               <p>Din acest calabalîc aruncat claie peste grămadă în istoria lui politică, noi am luat pe Mitiță Scuza.</p>
               <p>Mitiță Scuza al nostru coprinde și pe goril, și pe roade-ruble, și pe ignobil.</p>
               <p>Sîntem siguri că românii din regat, ca și cei din Macedonia, ca și cei din Transilvania ne vor mulțumi pentru monografia ce am alcătuit, ca una care va putea călăuzi pe istoric în privința acestui Nastratin național.</p>
               <p>Am contribuit mult noi înșine, o știm, ca să vulgarizăm pe Mitiță Scuza; dar pentru aceasta nu reclamăm absolut nimic, dovadă că-l dăm ca supliment, cu totul gratuit, cititorilor lui Moș Teacă.</p>
               <p>Meritul – dacă vreun merit poate fi – este pe de-a-ntregul al năzdrăvanului politic, care a reușit să se facă mai de pomină decît popa tuns. Și acum, adresîndu-ne românilor, le zicem: Primiți pe Mitiță Scuza așa cum este: nici mai bun, nici mai rău. Primiți-l din toată inima, căci numai sub forma asta nu face nici un rău nimănui. Primiți-l, căci e supliment!</p>
            </div>
            <div type="div2">
               <head>Munca noastră</head>
               <p>În sfîrșit, perioada electorală, cu toate fierberde și cu toate agitațiile ei, a trecut. Țara reintră în obicinuitul ei calm, sub care se ascunde nemulțămirea adîncă a claselor apăsate, cum sub calmul mării liniștite se ascunde curentul care o va-nfuria curînd…</p>
               <p>Calmul acesta aparent cuprinde-n sine ura tăcută, nemulțămirea tăinuită și dorul de luptă al celor apăsați, și vai acelora care, pe orizontul senin al păcii, nu văd semnele prevestitoare ale furtunii mijind în depărtare!</p>
               <p>Noi, socialiștii, vîslași destoinici pe valurile societății moderne, vedem semnele acestea și dăm semnalul. E vremea să ne organizăm, e vremea să ne pregătim pentru lupta cea mare ce se apropie.</p>
               <p>Socialismul cheamă sub cutele steagului său pe toți dezmoșteniții societății de astăzi. Prin dezmoșteniți noi nu înțelegem numai o clasă restrînsă de oameni, ci pe toți obijduiții, pe toți aceia care sufăr urmările nedreptei alcătuiri sociale. Muncitorul cu brațele sau cu mintea, de la țară ca și de la oraș, tot acela care produce bogății din care numai alții se înfruptă, tot acela care-n schimbul unei munci de salahor de-abia-și duce viața de azi pe mîine trebuie să vină la socialism, pentru că numai socialismul îmbrățișează pe cei ce sufer și arată calea dezrobirii tuturor nedreptăților.</p>
               <p>Dar nu numai aceștia pot veni la noi, ci și oamenii care-iși dau seama de nedreptățile lumii acesteia și care vor o îndreptare definitivă a răului. Tinerimea inimoasă și luminată, care nu și-a scontat viitorul și care nu rîvnește trecătoarea glorie a parvenitului cu inimă tocită, să vie și dînsa sub umbra drapelului celor dezmoșteniți.</p>
               <p>Ne adresăm cu deosebire celor din Ploiești și din Prahova întreagă. Inițiativa luată de cîțiva socialiști de a se înființa și în Ploiești un club al muncitorilor este cel mai bun prilej pentru gruparea tuturor acelora care înțeleg că starea actuală de lucruri nu poate să mai dăinuiască multă vreme. Muncitorii care pînă azi n-au fost organizați, sau au fost organizați numai pe baze filantropice, au acum ocazia de a se grupa într-un partid al lor, deosebit de toate celelalte, și a se instrui asupra mijloacelor prin care soarta lor s-ar putea îmbunătăți. Pe de altă parte, toți aceia care cunosc socialismul numai dm auzite, care nu știu despre socialism decît minciunile curente și calomniile ce vrășmașii au binevoit să ne arunce cu atîta dărnicie vor înțelege, asistînd la conferințele noastre, că socialismul, zugrăvit de vrășmașii noștri de rea-credință ori neștiutori, e cu totul altceva decît socialismul adevărat, așa cum îl înțeleg și cum îl propagă socialiștii.</p>
               <p>În Europa întreagă socialismul are vrășmași, și vrășmași puternici; nicăierea însă ca la noi acești vrășmași nu sînt atît de necunoscători în ale socialismului; de unde rezultă că nicăierea nu ni se aruncă-n față copilării așa de ridicule ca la noi. Invităm, deci, și pe adversari. În interesul lor, să caute a ne ceti, a ne asculta, și apoi, de vor avea măcar un grăunte de bună-credință, ne vor combate altfel decît pînă acum.</p>
               <p>Ascultîndu-ine, va fi, dar, un bine pentru toți. Cu deosebire însă, lumea muncitoare, clasa la care mai ales se adresează socialismul, are datoria de a se aduna la chemarea noastră.</p>
               <p>Munca nesocotită și călcată-n picioare de veacuri trebuie să ridice sus fruntea-n fața capitalismului amenințător.</p>
            </div>
            <div type="div2">
               <head>N-avem proletari? </head>
               <p>Cît e de mare încăpățînarea reacționarilor noștri și cum nu cred ei în putința unei radicale transformări sociale!</p>
               <p>Cînd la l844 s-au liberat robii statului și ai mînăstirilor, boierii noștri încă nu au crezut lucrul aievea, ei încă n-au putut socoti că măsura se va aplica și boierilor stăpînitori de robi. Și cînd la l855 Gngore-vodă Ghica a dat teribilul ofis prin care liberează robii ținuți de boieri împotriva legiuirii de la l844, boierii au turbat, au rămas înmărmuriți și au numit „autocrator”, prin condeiul istoricului lor Manolache Drăghici, pe domnitorul care cedase cerințelor vremii…</p>
               <p>Urmașii reacționarilor în ișlic de la l844, domnișorii high-life de la l89l, tot așa croială de cap au. Le vorbești de socialism, ei rămîn ca vițelul la poarta nouă, sau îți răspund cine știe ce nerozie, luată din marele magazin de nerozii al Independenței sau al altei nenorocite gazete… Această protipendadă incultă, acești savanți, care cunosc autorii moderni doar din Instantaneele lui Gil Blas, tăgăduiesc, cu desăvîrșire, dreptul socialismului de a prinde rădăcini la noi în țară, tăgăduiesc existența unei chestii agrare, și, mai cu seamă, nu vor să audă de muncitorul industrial.</p>
               <p>Și, cu toate acestea, mizeria există, ea e întreit mai mare la țară. În România, decît în orice mină. În orice atelier al străinătății.</p>
               <p>Străinătatea civilizată n-a auzit încă de oameni care trăiesc ca eschimoșii. În vizuini, și care fug la apropierea altor oameni, holbînd ochii cu mirare și cu spaimă. Cu toate acestea, la noi în țară. În județul Prahova, la o palmă de loc de Statua Libertății, veți găsi asemenea ființe…</p>
               <p>Străinătatea n-a auzit încă de muncă țărănească de l7 ceasuri, plătită cu cinci parale pe zi. în țara noastră. Însă, asemenea lucru a existat. Oricine își poate aduce aminte că, la l883, Emanciparea a publicat faptul, care a fost adus și în Cameră.</p>
               <p>În nici o fabrică a străinătății nu se plătește cu 30 de bani munca pe zi. Duceți-vă însă la Ploiești, și veți vedea aceasta.</p>
               <p>Și cîte! Și cîte!</p>
               <p>Ne înspăimîntăm, civilizații de astăzi, cînd cetim cum erau iloții la greci. Și cu toate astea „Hoții” trăiesc încă. Îi avem în mij’locul nostru. Ei populează satele liberei Românii, ei sînt armata Belgiei Orientului. Iloții vechi n-aveau pămînt și n-aveau drepturi politice. Iloții noi, săteanul român ce are? Pămîntul îl are burtăverde, drepturile politice le are zapciul.</p>
               <p>Karl Marx, descriind pe săteanul englez. Îl arată ca trăind într-o stare arhimizerabilă. Într-o căsuță care n-are mai mult decît trei odăi pentru o familie de șapte inși… Ce ar zice nemuritorul economist cînd ar vedea că în țara românească familii de cîte șapte, și mai mulți, trăiesc sub același acoperiș. În aceeași încăpere de bordei, în pamînt?</p>
               <p>Negreșit, trebuie să fii mișel sau nebun ca să nu ți se strîngă inima de durere, ca să nu recunoști adevărul ce-ți sare-n ochi, mizeria de neîndurat a țărănimii noastre.</p>
               <p>Țăranul acesta, blînd și îndurător în aparență, a dat dovezi că are momente cînd nu mai e nici blînd, nici îndurător…</p>
               <p>Pe la l745, țăranii din Muntenia au fugit în țări străine, pentru ca să scape de jaful și neomenia boierilor, stăpînilor de robi. Numărul celor fugiți a fost colosal: la l74l fuseseră l47.000 de familu, iar la l745 rămăseseră numai 70.000, adică. În 5 ani, 77.000 de familii fugite. Reacționarii de atunci au dat hîrtie că renunță la robie.</p>
               <p>La l888, țăranii s-au răsculat cerînd pămînturi. Și reacționarii au făcut o lege de vînzare a bunurilor statului, lege pe care nici pînă astăzi n-au aplicat-o.</p>
               <p>Ce or fi așteptînd încă reacționarii de la 1891?</p>
            </div>
            <div type="div2">
               <head>O poveste tristă </head>
               <p>La „Dacia” se face apologia trecutului, și la „Eforie” se cîntă prezentul. Apărătorii celor două partide, care au ținut cîrma statului de la l876 pînă astăzi, sînt în război. Unii – desperați de ce au pierdut, alții – speriați de ce au să piaidă, se amncă în arenă cu hotărîre, și lupta e furioasă.</p>
               <p>Dar, ca o bucată de plută aruncată în mare, lovitura lor nu mișcă decît un val de la suprafață. Cercurile apei sînt mici. Marea rămîne senină și liniștită în adîncunle ei.</p>
               <p>Aceasta este priveliștea. Și pe cînd noi asistăm la hărțuielile astea convenționale. În mijlocul cărora fiecare luptător știe că are dreptul să fie, pe rînd, cînd învins, cînd învingător, căci nu sînt decît două partide: unul de guvernămînt și altul de control, nimeni pare că nu vede pe cel de al treilea, pentru subjugarea căruia se dă lupta. *.</p>
               <p>Poporul muncitor, țara reală. În zdrențe și-n lanțuri, e lăsată deoparte, pradă tristelor mizerii Durerile ei nu ating pe nimeni, nimeni nu se cutremură de suferințele ei, rămîn reci cu toții la zbuciumările de groază, ca-n fața unor dureri străine, care nu pot face să vibreze nici o inimă, ca și cum ar fi un organism depărtat, răzleț.</p>
               <p>Am arătat ieri o pagină din poema sfîșietoare a mulțimii obijduite. Țărănimea subjugată a fost împușcată la Huși; sînt oameni bătuți, torturați, femei batjocorite, femei ucise; sînt sate devastate; averi risipite; pretutindeni pe unde a trecut hordia militaristă, condusă de cea mai mare canalie din cîte a îndurat pămîntul ăsta răbdător, de nemernicul Teleman, pretutindeni – măcel și moarte.</p>
               <p>S-au dat prin ziare cîteva vești. Dar care a fost rezultatul? Romanul lui Zdrelea și Mărunțelu a pasionat mai mult pe ziariști, a produs mai multă nevroză, a dezlănțuit mai multe patimi decît povestirea acelor îngrozitoare crime, în oare bandiții oficiali, oamenii fostului ministru Jack Lahovary și a lui Lascar Catargiu, s-au arătat așa de brutali, așa de cinici, așa de mizerabili!</p>
               <p>De a doua zi lucrurile au intrat în tăcere. Burghezimea își continuă chefurile, la palat decrepiții reînviază veacul de mijloc în port și în orgii, partidele politice discută înainte, cu cea mai mare seninătate de cuget, dreptul lor de a ne stăpîni într-una.</p>
               <p>Iată cum stăm ‘ De s-ar fi spart capul unui bătăuș, doritor de a-și sparge capul în schimbul unei subvenții cuvenite martirilor electorali, luni întregi s-ar fi exploatat faptul, un partid întreg s-ar fi pus în mișcare, gazetele ar fi apărut cernite, s-ar fi ținut întruniri nesfîrșite și s-ar fi făcut apologia împușcăturii asasinilor.</p>
               <p>Pentru țărani, nimic. Ei trăiesc prea departe de noi, ei n-au drept de vot, ei n-au cuvînt în afacerile noastre, ei se pot neglija.</p>
               <p>Și nu se gîndește nimeni că nepăsarea asta vinovată este menita să stîrnească mai tare ura de clasă, și nu se gîndește nimeni că burghezimea își sapă singură prăpastia de uri și de violențe… Mîine, cînd țărănimea va vedea că de nicăierea nu trebuie să aștepte nici milă, nici ajutor, cine va fi acela care va avea răspunderea?</p>
               <p>Este datoria democrației conștiente să organizeze pe muncitorii de la oraș, pentru ca aceștia să impuie ghiftuiților mai multă preocupare de soarta nenorociților săteni. Gît timp țăranii nu sînt luminați și cît timp organizarea lor nu-i posibilă, sîntem datori noi să-i sprijinim în fața nepăsătorilor și a sceleraților.</p>
            </div>
            <div type="div2">
               <head>Polițiștii din Iași </head>
               <p>Ieșenii trebuie să fi fost surprinși văzînd că, deși Lumea nouă a anunțat că duminică l9 februarie se va ține o întrunire socialistă în sala „Pastia”, totuși, întrunirea nu s-a ținut. Sîntem datori, deci, să le explicăm pentru oe nu ne-am pus în aplicare înștiințarea.</p>
               <p>Am fost în Iași, cei care trebuia să luăm parte la întrunire, și am căutat să angajăm o sală. Spre marea noastră nedumerire, însă, n-am găsit nici una. Toți antreprenorii ne-au dat. În loc de local, niște pretexte, mai mult sau mai puțin ridicule. În dosul cărora nu ne-a fost greu să găsim polițieneasca mînă a d-lui Leon Bogdan, polițmaistrul celei de-a doua capitale a țării. Acest ilustru necunoscut s-a arătat la înălțimea lui Sandu Rășcanu, de lugubră pomenire. A chemat pe antreprenori, i-a descîntat și i-a convins că socialiștii nu trebuie să vorbească publicului.</p>
               <p>Să fim drepți însă. Noi nu aruncăm vina acestei odioase manopere în spinarea Bogdanului de la poliția din Iași. El este numai un fel de tist, care ascultă de poruncile extraordinarului Lascar Catargiu. Vina, deci, este a vedeniei preistorice din capul ministerului.</p>
               <p>Și aceasta o putem dovedi. înainte de întrunire am trimes unui amic din Iași o telegramă, rugîndu-l să închirieze o sală Ei bine, timbromanul Cezianu a refuzat să-i dea curs, conform vestitului art. 7 din legea telegrafo-postală, articol care, precum se știe,” vorbește de „siguranța statului”.</p>
               <p>Nu-i nevoie să fii filozof, pentru ca să înțelegi că același apoplectic Catargiu, care poruncește să se oprească o telegramă, poruncește și să nu se dea sala.</p>
               <p>Iată cum, deși ne-am oferit să dăm orice sumă, a fost cu neputință să găsim în Iași un local de întrunire.</p>
               <p>Să ne răfuim dar.</p>
               <p>Mai deunăzi, d. Take Ionescu, avocatul titular al acelora pe care îi numea odinioară strigoi, amintea d-lui Fleva că-n vremea opoziției unite de-abia se putea găsi o sală, pe niște prețuri fabuloase, și se lăuda că astăzi sălile de întrunire sînt la dispoziția tuturora.</p>
               <p>Am fi, oare, nepoliticoși dac-am spune avocatului că a mințit? Astăzi noi nu găsim sală nici pe sume fabuloase, pentru că mișelia celor de la putere e mai fabuloasă decît orice sumă.</p>
               <p>Asta însemnează. Însă, că trebuie să ne învățăm a nu pune nici un preț pe sforăielile dramatice și constituționale ale domnilor miniștri. Dar dacă facem această constatare nu-i ca să ne arătăm mîhnirea, ci pur și simplu ca s-o înregistrăm ca document istorico-ciocoiesc. în ce ne privește pe noi, am profitat de balul organizat sîmbătă seară de Clubul muncitordor în sala „Pastia”, pentru ca să vorbim și de votul universal, și de legea expulzărilor, și de toate cîte era să le spunem la întrunire. Prin urmare, oprirea sălilor a fost din partea stăpânirii o simplă stupiditate fără urmări.</p>
               <p>Constatăm nătîngia elitei sociale, și trecem mai departe. Tot ce am dori pe viitor ar fi ca onorabilii să înceteze de a se mai lăuda cu liberalismul.</p>
            </div>
            <div type="div2">
               <head>Procesul burgheziei </head>
               <p>Guvernele fac un mare serviciu democrației sociale adu cînd la fiecare deschidere de sesiune parlamentară cîte un mesagiu asupra căruia se încinge discuția între reprezentanții diferitelor partide politice.</p>
               <p>Oricît am zugrăvi noi de bine moralitatea, seriozitatea și cinstea acestor partide, niciodată nu vom izbuti să le depingem așa de exact cum se zugrăvesc ele unele pe altele.</p>
               <p>Ascultând aceste dezbateri. Îți este cu neputință să nu dai dreptate și liberalilor, și conservatorilor, cu neputință să nu-i trimiți și pe unii și pe alții… la casa de corecțiune.</p>
               <p>Seci de idei, incapabili de a formula un principiu, nepregătiți pentru o discuțiune fundamentală asupra reformelor de care se simte atîta nevoie, liberalii se agață vecinic de actele guvernului, de procedurile lui de guvernămînt, de abuzurile și fărădelegile lui. Ei vorbesc atunci în aplauzele lor… și ale noastre.</p>
               <p>La rîndul lor, conservatorii sînt veseli că discuțiunea nu s-a întins asupra ideilor, temă pe care ar putea fi distruși, și se pun tot pe terenul liberalilor, atacînd administrația acestora, păcatele, neomeniile de care s-au făcut vinovați. Și ei vorbesc tot în aplauzele lor… și ale noastre.</p>
               <p>Ți se pare atunci că asiști la procesul lui Andronic. Negustorii acuză pe acesta că i-a înșelat cu apa de aur, escrocul acuză pe reclamanți că au făcut apel la concursul lui ca să-i îmbogățească în mod fraudulos.</p>
               <p>Noi aprobăm că și unii, și alții sînt demni… de Văcărești.</p>
               <p>Și cum n-ar fi așa? Toate acuzațiile pe care liberalii le aduc conservatorilor sînt tot atît de adevărate ca și toate acuzațiile pe care conservatorii le aduc liberalilor. Schimbați numai numele proprii, și discursul unuia se potrivește perfect în gura celuilalt. Liberalii, ca și conservatorii pot zice unul altuia fără teamă de a minți – o teamă pe care de altfel n-o prea au – „ați violat libertatea alegerilor, ați dat apanagii, ați jefuit țara, ați torturat pe săteni, v-ați îmbogățit prin fraudă”… etc… E chestia numai de date și de nume proprii.</p>
               <p>Pentru noi lucrul e foarte îmhucurător. Căci, învinuindu-se unii pe alții, descosîndu-și trecutul cu atîta dreptate și arătîndu-și unii altora oglinda în care s-au întipărit faptele lor rușinoase, muncitorii au prilejul să-i vadă de-a binele așa cum sînt.</p>
               <p rend="center">* * *</p>
               <p>Credem că este o urmă de metafizică politică să dai lecții de procedeuri parlamentare adversarilor. Utopiștii, grupările fără o sistemă și fără o bază științifică pot să facă apel la liberali. Îndemnîndu-i „să abordeze calea largă a principiilor”. Noi nu putem face asemenea, jonglerie politică. Facă-și de cap liberalii, ca și conservatorii, atît mai bine pentru noi: clasa muncitoare are un prilej minunat de a-i judeca.</p>
               <p>Ce zor avem noi ca liberalii să discute într-un fel ori într-altul? Nu cumva ne prăpădim de dragostea lor? Nu cumva facem politică idealistă?</p>
               <p>Fraza stereotipă, ajunsă clișeu, „veniți cu un program, domnilor liberali”, este o urmă de metafizică, pe care nu noi o vom întrebuința. Ne place să avem niște adversari „luminați și conștienți”, zic utopiștii, care fac politică romantică.</p>
               <p>Noi zicem dimpotrivă: în lupta de clase, muncitorimea nu are să se ocupe să dea adversarilor instrucțiuni asupra celui mai bun procedeu de luptă. În război o armată se îndeletnicește cu instruirea vrășmașului?</p>
               <p>Sînt adversarii ignoranți, lasă ei să fie atacați tocmai din flancul cel mai slab. Atît mai bine; nu noi o să le vindem tunurile!</p>
               <p rend="center">* * *</p>
               <p>Și dacă liberalii nu se ocupă de principii, care-i primejdia? Mai ales în țara asta, unde programele n-au nici o însemnătate, pentru că ele sînt puse la coșniță cînd autorii lor vin la putere, noi nu putem pune temei pe fițuicile solemne din vremi de opoziție…</p>
               <p>Vroim discuții de principii? N-avem decît să le facem noi. Valorosul nostru prieten Morțun a expus în Cameră ideile noastre în mod strălucit, și nu avem nevoie să cerem liberalilor pomana unor așa numite discuțiuni de principii.</p>
               <p>Rolul deputatului nostru a fost mare, căci el a putut afirma, pe de o parte, doctrina noastră, iar pe de alta a scos concluzii din acuzațiile ce pe drept și-au adus liberalii și conservatorii.</p>
               <p>Cînd burghezii de toate văpselile se ocărăsc, nu avem decît să pecetluim dosarul și să-l punem la acte.</p>
               <p rend="center">* * *</p>
            </div>
            <div type="div2">
               <head>Reflecții</head>
               <p>Stau și mă-ntreb: ce rost poate să aibă oprirea manifestației noastre de 1 Mai?</p>
               <p>Guvernul vrea să arate numai că are puterea și că poate uza de ea pentru a călca legile? în cazul acesta, el cearcă să ne convingă despre am lucru pe care-l știam de mult. Caraghiosul prinț Laurent XVII, eroul din Masootta, a spus-o înainte de d. Lascăr Catargiu: „La ce mi-ar sluji puterea dacă n-aș putea abuza de dînsa?”</p>
               <p>Ori poate stăpînirea vrea să ascundă existența partidului muncitorilor?</p>
               <p>Dacă e așa, struțul e mai prost decît îl credeam. De lași în jos storurile cînd fulgeră pe cer, nu însemnează de loc că noaptea e senină, și, dacă e să te trăsnească, nu scapi închizînd ochii. Astea sînt precauții zadarnice, care n-au puterea de a opri în loc ceea ce este să fie.</p>
               <p>Existența noastră nu se poate nimici printr-un ucaz polițienesc, după cum toate poruncile din lume nu pot stăvdi fluxul imărilor. Partidul muncitorilor trăiește; iar cea mai bună dovadă despre trăinicia lui e tocmai spaima ce cuprinde pe cei de sus. în metafizică pură se poate tăgădui orice; în viața reală. Însă, e tot așa de copilăresc să negi aceea ce există, după cum e copilăros lucru să însuflețești în minte-ți o himeră.</p>
               <p>Nu vom trece pe Calea Victoriei – foarte bine. Dar, ori pe unde om trece, cîte unu sau cîte o mie, noi tot spre victorie mergem. Și cînd nu s-o mai ști c-a existat cindva o ființă căreia-i zicea „Lascar Catargiu”, de partidul nostru se va ști, și se va ști bine.</p>
               <p>…Atunci, la ce-ți slujește, bietule om, faptul că la l Mai l895 tu ai trecut pe unde ai vrut, iar noi nu?</p>
            </div>
            <div type="div2">
               <head>Scandal! </head>
               <p>De cînd ne-au mînat păcatele să-nființăm în Ploiești un club al muncitorilor, inteligența burgheză masculină, deprinsă pîn-aci cu iscodirea prețuirilor curente ale cerealelor, iar cea feminină, cu observarea evoluțiunilor modei, s-au năpustit în politică, aducînd și aci aceeași îngustime de idei – nu mai mare decît tejgheaua obicinuită – care caracterizează judecata acestei clase odioase.</p>
               <p>Niciodată. Însă, cugetarea burgheziei noastre nu s-a arătat mai bine în toată seaca-i strălucire cum s-a arătat cu prilejul manifestației noastre de l Mai. Reflecțiile cele mai hazlii atunci le-am auzit. Din toate aceste erupțiuni burgheze, ascultați una numai, una și bună:</p>
               <p>— Manifestația a făcut un fiasco complet pentru că erau mai mulți țărani!</p>
               <p>Și vorbele astea ieșeau alăturea cu un pachet de invective, care stăteau ca un nod în gîtul grăsuț al negustorului de brașovenii și de brașoave. Apoi, domnul Burtă-Verde și Inimă-Neagră se mira cum unii dintre noi, burghezi prin naștere, și, dm nenorocire, trăind între burghezi, am putut trece prin stradele Ploieștilor alături cu țăranii, alături cu desculții, fără să ne crape obrajii de rușine.</p>
               <p>Iată. În adevăr, o mirare la care trebuie să răspundem.</p>
               <p>Cînd s-a-nființat Clubul muncitorilor, burghezii naivi și-au închipuit că socialismul e pur și simplu o idee generoasă, care poate intra în orice căpățînă și se poate aclimatiza în orice inimă. Socialism, umanitarism. Împăcarea claselor sociale, armonizarea intereselor, toate astea se confundau în capul bravului burghez într-o singură noțiune și-l făceau să gîndească: „Poate că au dreptate băieții; sînt unii care asupresc prea din cale afară; așa e; sînt și eu socialist… în felul meu, anch’io son’ pittore! Era, cum se vede, ceva vag, nedefinit, un fel de tendință către înmuiarea urii, o cerere de milă…</p>
               <p>Dar au văzut la urmă că nu-i așa. Socialiștii nici nu visează să armonizeze. În societatea actuală, interesele d-lui Iorgu Cantacuzino cu ale țăranilor de pe moșiile dumisale; socialiștii nu cer mila boierilor, ei nu sînt numai niște inimi bune care se-nduioșează de suferința omenească, ei nu cer bogaților să dea celor ce sufăr firimiturile ce cad de la masa stăpînitorilor. Nu, socialiștii se ridicăm sus, puternic ca însăși conștiința, și fac apel nu la apăsători, ca să se-mdulcească, ci la apăsați, ca să se unească. Socialiștii sînt mînați în lupta asta, desigur, și de o inimă altfel croită decît inima strimtă a oricărui burghez egoist, dar sînt mînați mai cu seamă de o convingere adîncă și nestrămutată că acolo, la socialism, tinde societatea actuală în puterea unor legi tot atît de inevitabile cum sînt legile determinismului universal.</p>
               <p>Și așa fiind, dîndu-și seamă că aceia cărora li e dat să-ndeplinească viitoarea revoluție socială sînt muncitorii, proletarii de tot felul, ei se adresează acestei clase. Îndemnînd-o la unire. Îndemnînd-o la organizare pentru a duce cu folos și destoinicie lupta-ncinsă între clase. Nu, nu vroim împăcarea claselor sociale pe baza unor minime concesii, ci vroim desființarea claselor. […] Nu vroim încetarea luptelor de clasă – dorință care ar fi absurdă și cu neputință de realizat – ci ajutăm ca această luptă de clase să urmeze înainte, tot mai acută și mai acută, pînă ce dintr-însa va învinge majoritatea năpăstuită și întunecată, și se va șterge din dicționarul cernit al omenirii cuvîntul clasa. […] Dacă am fi avut inima căptușită cu gutaperca burgheziei, și dacă s-ar fi întîmplat să ne facem cultura în altă direcție, am fi stat și noi deoparte, ca toți nătăfleții care își sug pe bulevarde capetele ibastoanelor, sau își plimbă nasul și pantalonii largi prin dreptul birjilor din care va răsări mîine zestrea și nevasta. Ori, și mai rău, am fi trecut, cu arme și bagaje. În rîndurile vrășmașilor noștri de astăzi, am fi poruncit și noi împușcarea țăranilor, ori am fi făcut legi contra celor slabi.</p>
               <p>Firește că așa fiind, domnul Burtă-Verde are tot dreptul să fie supărat pe noi și să vadă acum limpede că nu e nimic de făcut cu socialiștii, că ei nu glumesc, că-și iau rolul în serios, că sînt în stare să treacă pe ulițe alături cu mojicii, cu desculții, cu țăranii. [.. ] Pot asigura pe onorabilii burghezi că bine fac să nu mai aștepte nimic de la noi, socialiștii. între noi și ei divorțul s-a declarat irevocabil și definitiv.</p>
            </div>
            <div type="div2">
               <head>Se duce religia!…</head>
               <p>Pe lîngă adînca părere de rău pricinuită tuturora prin moartea prietenului nostru Arghir Parua, evenimentul acesta întristător a avut și o mare însemnătate: pentru întîia oară în țara noastră s-a săvîrșit o înmormîntare civilă.</p>
               <p>A fost o dovadă aceasta că muncitorii din București, tari în credințele lor, nu șovăiesc nici chiar în fața unei manifestări atît de îndrăznețe cum e afirmarea liberei cugetări.</p>
               <p>Ce va fi zis burghezia, ce va fi zis popimea ignorantă și fățarnică nu știm; un lucru numai e foarte sigur: ei n-au putut vedea cu ochi buni acest început de dărîmare al cultului pravoslavnic. Ceea ce trebuie să-i fi uimit mai mult este că manifestanții erau muncitori, oameni din popor, pe care biserica se întemeiază mai mult.</p>
               <p>Cînd necredința a intrat și în popor, religia își poate face testamentul.</p>
               <p>Drum bun!</p>
               <p rend="center">* * *</p>
               <p>S-a mai încercat odată în țara românească să se facă o înmormîntare civilă, aceea a lui Nicolae Zubcu-Codreanu. Guvernul de atunci însă, guvernul așa-zis liberal, și-a trimis popii lui, care au năvălit asupra mormîntului croncănind cîntecele lor stupide, pentru batjocorirea memoriei aceluia care. În viață, fusese ateu convins și nestrămutat.</p>
               <p>De atunci nu s-a mai încercat o înmormîntare fără ciocli și fără jandarmi, fără popi și fără colivă.</p>
               <p>Chiar la moartea lui Mircea Rosetti, ateu destul de cunoscut, s-a adus un potcapiu, parcă imul sau zece nu-i totuna în asemenea caz!…</p>
               <p>Iată pentru ce înmormîntarea civilă a lui Arghir Parua este un eveniment de mare însemnătate, un început de ținut în seamă, o scînteie de lumină curată în</p>
               <p>Întunericul credințelor deșarte.</p>
               <p rend="center">* * *</p>
               <p>În lupta ce am întreprins, noi, socialiștii, ne prezentăm în numele științei moderne.</p>
               <p>Și precum sîntem siguri că învățăturile noastre economice sînt raționale și în acord cu știința, tot astfel și în chestiile religioase nu putem fi altfel.</p>
               <p>Lume nouă, vederi nouă în politică, vederi nouă în totul. Orizontul intelectual începe a se lumina; facla științei, care a săpat munți uriași și păduri seculare; care a făcut drumuri sub mare și urcări spre nouri; facla științei, atotputernică, va lumina și mintea mulțimii. Întunecată de basmele unor ignoranți sălbatici și vicleni.</p>
            </div>
            <div type="div2">
               <head>Serbarea de azi: Horia, Cloșca, Crișan </head>
               <subtitle>(Fragment)</subtitle>
               <p>Se împlinesc o sută zece ani de cînd Cloșca și Horia, capii revoluției țărănești întiîmplate în Ardeal Ia l784 au fost schingiuiți pe roată și uciși.</p>
               <p>Ce a fost revoluția aceasta, al căreia caracter social au căutat să-l ascundă istoricii interesați, putem spune în două cuvinte.</p>
               <p>Țărănimea prigonită. Încărcată de dări nedrepte și neomenești, s-a răsculat ca să schimbe orînduirea crudă sub care gemea. în calea ei a întîmpinat însă împotrivirea clasei stăpînitoare. Clasa aceasta fiind alcătuită din unguri, a fost natural ca răzvrătirea să ia în ochii multora o însemnătate pe care n-o avea în fond: o mișcare pur și simplu națională.</p>
               <p>De fapt. Însă, țăranii nu se ridicau împotriva magnaților fiindcă erau de alt neam, ci fiindcă asupreau în chip nelegiuit.</p>
               <p>O a doua caracteristică a mișcării acesteia, și care trădează încă mai mult lupta de clasă, este faptul că iboierimea românească, departe de a merge alături cu sătenii răzvrătiți, ea se maghiarizase de mult și s-a declarat solidară cu asupritorii, cu magnații unguri. Ca și preoțimea cea înaltă a amîndoror neamurilor, boierimea a luat o parte rușinoasă la potolirea revoluției, la schingiuirea revoluționarilor.</p>
               <p>Semnul acesta, care ne învață mai mult decît orice că a fost o mișcare economică și socială, iar nu numai națională, s-a arătat de altfel în toate revoluțiile mari și mici din țara Ardealului. La l437. În muntele Bobîlna, ca și la l5l4 sub Doja, și ca și la l784. În munții Abrudului, toate mișcările țărănești, ungurești sau românești au găsit împotriva lor pe magnați, deși nici uneia din mișcările acesteia nu i se poate tăgădui un caracter național.</p>
               <p>Aceasta nu spune oare, destul de lămurit că toată parada de patriotism pe care o fac cei de sus e falsă și că ea dispare de îndată ce-i vorba de interesul lor de clasă?</p>
               <p>Evident că da. Și de aceea noi, socialiștii, cărora patrioții de carnaval și de contrabandă ne tăgăduiesc sentimentele naționale, zîmbim cînd îi vedem pe dînșii serbînd datele mari ale istoriei, care nu sînt ale lor, ci ale noastre, ale proletariatului asuprit la l895, ca și la l785.</p>
               <p>După o sută și zece ani, situația este aceeași. S-au lepădat formele brutale ale stăpînirii, dar nu s-a schimbat întru nimic fondul.mizeriei sociale. Sub aparențele viclene ale libertății de a munci, salariatul de azi, fiul nenorocit al nenorocitului servaj, ține omenirea într-o tiranie tot așa de îngrozitoare ca și odinioară. Luptele omenirii. Însemnate cu sînge în cartea neamurilor, sînt și azi tot atît de crîncene, și pentru aceea noi, socialiștii, ne asociem la serbarea ce se face în amintirea lui Horia, Cloșca și Crișan, martiri ai cauzei țărănești. […]</p>
            </div>
            <div type="div2">
               <head>Text scris de mînă </head>
               <p>„Proiectul în contra căruia vă plîngeți este pornit dintr-o inițiativă privată. Eu n-am avut nici o cunoștință despre el. îmi iau angajamentul să lupt pentru modificarea lui.”</p>
               <p>Iar primul-ministru, după ce în fața delegației studențești s-a mărginit să facă morală antigrevistă, a venit să răspundă d-lui Fleva în Cameră:</p>
               <p>„Proiectul este opera guvernului. El a fost discutat în Consiliul de Miniștri și nu va fi modificat, pentru că e un proiect foarte bun.”</p>
               <p>Ce însemnează această duplicitate… sau mai bine această triplicitate.</p>
               <p>Fără-ndoială, nimic altceva decît că avem un guvern care ne dă exact impresia unei case de nebuni.</p>
               <p>Știm bine ce ni se va răspunde: că oamenii din fruntea guvernului sînt niște mari șireți, că declarațiile rectorului și ale ministrului de instrucțiune sînt făcute în timpul grevei, pe cînd declarația primului-ministru este făoută după încetarea grevei; că așa fiind, nu trebuie să căutăm armonie între ele, pentru că cei dintîi au urmărit un scop – înșelarea studenților – iar cel din urmă alt scop – menținerea proiectului incriminat.</p>
               <p>Este oare această argumentare o dovadă de onestitate și de cumințenie politică?</p>
               <p>Nicidecum.</p>
               <p>Noi credem că, sub nici un pretext, un guvern nu poate să aibă purtarea unei asociații de făcători de rele, care caută să înșele, și atîta tot.</p>
               <p>Nu este permis unui guvern să umble cu chichițe, cu șarlatanii, cu vicleșuguri ordinare, pentru ca să dea aparențe înșelătoare unor fapte ce nu-i convin.</p>
               <p>Șiretenia. În asemenea caz, este poate mai condamnabilă decît nebunia.</p>
               <p>Consecințele morale ce decurg de aci sînt dezastruoase.</p>
               <p>Cum adică? Să nu mai creadă studenții în cuvintele rectorului? Să-și facă ei convingerea că ministrul instrucțiunii este un păcălici de rînd, care pentru obținerea unui rezultat dorit e capabil de o minciună?</p>
               <p>Dar aceasta este o morală groaznică, pe care numai codicele ocultist o mai poate concepe.</p>
               <p>Și pentru rușinea vremii în care trăim, noi convenim mai lesne a crede că a fost și aci o manifestare de demență, cum se arată în toate actele acestui guvern desperat.</p>
               <p>E o tovărășie pe care n-o leagă nici o idee superioară, un sindicat de interese meschine, care trăiește din expediente și care. În total, e o casă de nebuni.</p>
               <p>Să sperăm că țara va scăpa în curînd de această aglomerație smintită.</p>
            </div>
            <div type="div2">
               <head>Unul din mulțime </head>
               <p>Eram deunăzi la o grădină cu mai mulți lucrători. Pe cînd vorbeam despre mizeriile și amarurile vieții de muncitor, se apropie de noi un nenorocit tînăr. Era ciung de o mînă, iar cu cealaltă întinse pălăria ca să cerșească.</p>
               <p>Unul din lucrători făcu o „chetă” și ne-am cotizat cu toții. După ce plecă cerșetorul, un lucrător îmi spuse povestea:</p>
               <p>„Vezi pe cerșetorul ăsta? Vai de capul lui! A lucrat vreo cîțiva ani la fabrica «Progresul» a d-lui Gheorghiu. într-o zi, o mașină i-a prins mîna și i-a rupt-o. Patronul i-a încredințat atunci slujba de portar la fabrică. Era plătit prost, dar, oricum, nu murea de foame. Cînd am avut serbarea de întîi Mai, l-a văzut la grădină cu cocardă în piept și i-a zis: «Ce, măi, și tu faci socialism? Am să te arunc pe drumuri!» Și i-a purtat sîmbetele. Acum o săptămînă, nenorocitul a venit cu cina minute mai tîrziu la slujbă. Patronul, cum l-a văzut, l-a bătut pînă la umplut de sînge și apoi l-a dat afară… Acum e pe drumuri, cerșetor!”</p>
               <p rend="center">* * *</p>
               <p>Povestea ăstui nenorocit, unul din mulțime, m-a făcut să mă gîndesc mult. Societatea burgheză, după ce a dat unora arme puternice în lu,pta pentru trai, iar pe alții i-a lăsat dezarmați, acum își încrucișează mîinile și zice cu nepăsare: „Care o birui; nu mă amestec; contractul liber!”</p>
               <p>Și ori de cîte ori noi strigăm, ori de cîte ori ne agităm pentru votarea unor legi de protecțiune a muncii, legi care ar putea să îndulcească îintrucîtva soarta nenorociților zvîrliți în ocna capitalistă, burghezia fdozoafă și zîmbitoare ne cîntă același cîntec al celui sătul: „Nu vă amestecați, contractul liber!”</p>
               <p>Ei, da! E liber acest contract nenorocit, care mă silește pe mine să-mi închiriez brațele celui dintîi antreprenor, care habar n-are de ce însemnează a munci! E liber acest contract, care mă nevoiește să-ți îndur toate batjocurile și toate insultele! E liber, e foarte liber contractul prin care, dacă rămîn infirm, grămădindu-ți averi ție, trîntore, ai dreptul să mă arunci pe drumuri, bătut și umilit, schilod și nenorocit pentru toată viața! Negreșit, era liber Antonio să vîndă o livră din carnea lui capitalistului Shylock!</p>
               <p>Așa, vezi, a înțeles burghezia libertatea! Milionarii improvizați, ca și capitaliștii de contrabandă, boierii de viță, ca și cei încinși în funie de tei așa pricep morala, așa dreptatea. în ei nu judecă omul, ci spiritul de clasă. De aceea nu trebuie să ne mire cînd vedem burtă-verzimea asta scandaloasă pălmuind cu atîta sfruntare toate sentimentele omenești și bătîndu-și joc cu cinism de atîtea vieți! Ce le pasă ăstor saci cu bani ambulanți dacă o viață de om s-a stins sau se va chinui pe veci, agonisindu-le lor cu ce să-și plătească desfrînările murdare? Simt ei, parcă. În mijlocul orgiilor lor, lacrimile atîtor nenorociți?… Ce le pasă!</p>
               <p>A, sînt momente cînd urăști burghezia asta din tot adîncul ființei tale! Sînt momente cînd parcă a încăput în tine o ură străveche, seculară, și cînd parcă prin graiul tău vorbește o vecie întreagă de dureri!</p>
               <p>Căci este aici o chestie mai personală decît chestiile de principiu, o chestie a cărei pricepere nu implică un program întreg de cunoștințe, ci pur și simplu puțină inimă.</p>
               <p>Înainte de a fi militar, cunoscusem ofițeri despre care auzisem vorbindu-se numai de bine. Li se zicea „amabili, complezanți, gentili, șarmanți” și tot soiul de complimente păsărești.</p>
               <p>Ei bine, cînd am văzut pe acești gentili-amabili în cazarmă, la afaceri, stîlcind soldații în bătăi și înjurînd cu aceeași ușurință cu care turuiau păpușilor din saloane complimente și paracomplimente, mi-am zis că nu trebuie să te rostești despre un om decît atunci cînd l-ai văzut acolo, la rostul lui, la treabă.</p>
               <p>Cu orice burghez e același lucru. Sînt între ei care par „oameni de treabă”, mai modernizați, mai dați cu nasul de străinătate. Ei bine, nu, vecinic nu! Aibi afaceri cu ei, relații strînse, relații de salariat și capitalist, și vei vedea îndată că burghezul e același, fie ruginit, fie poleit cu modernizeală. Zgîrie puțin pojghița de spoială a oricărui burtă-verde, și vei da peste același spirit îngust, peste aceeași ură și același dispreț pentru clasa muncitoare, peste același fond de răutate, de cinism, de păcătoșie, de burghezism. În sfîrșit. Nu există „burghez bun” și „burghez rău”; există numai „burghez”. Cine s-a burghezit o dată e pierdut pentru calitățile morale ale adevăratului om. Clasa lui face dintr-însul aceea ce a făcut din toți ceilalți. […]</p>
            </div>
            <div type="div2">
               <head>Veacul nostru </head>
               <p>Scepticismul, blazarea, nedreptățile, toate păcatele veacului în care trăim nu-i pot ascunde măreția, precum petele nu pot ascunde fermecătoarea strălucire a soarelui. Negreșit, e veacul cel mai mare din cîte au trecut peste omenire. Numai aceia ce n-au credmță în veacul lor, numai aceia nu-i pot simți măreția. Și aceia, lipsiți de focul sfînt al credinței, vor trece searbezi și clorotici prin veacul lor, ca și cum n-ar fi fost, și se vor stinge fără dureri și fără zgomot, monoton și banal, cum se stinge un fitil de iască sub clopotul unei mașini pneumatice.</p>
               <p rend="center">* * *</p>
               <p>Prejudecăți. Încuibate-n minți de cînd lumea, dispar; se duc împărății de care tremura o lume; clase sociale, care au tronat mîndre deasupra unei lumi de apăsați. Încep a se clătina; cucuvaia sură a ignoranței își ia zborul dinaintea faclei științei; codrii seculari și munți necălcați de picior de om devin căi de comunicație; pare că o nouă creațiune – conștientă și dreaptă de astă dată – se începe pe lume. E un freamăt, un zgomot, o lumină atît de mare. Încît noi, contemporanii, buimăciți de puterea ei și duși de curent, nici nu ne putem da seama de toată grandiozitatea lucrării. O lumină prea vie, un zgomot prea asurzitor nu se pot judeca decît</p>
               <p>În urmă, după ce clipa orbitoare a trecut.</p>
               <p rend="center">* * *</p>
               <p>Dar din toate acestea nimic nu-i mai impunător ca deșteptarea claselor muncitoare. Adormit de veacuri întregi sub călcîiul nemilos al capitalului feudal sau burghez. Înșelat de toți și de toți batjocorit, Uriașul popular se deșteaptă astăzi cu un geamăt înfiorător… Pămîntul întreg se cutremură la deșteptarea lui. Și din toate colțurile lumii încep să se audă zgomote de luptă, preludiul unei zguduiri decisive.</p>
               <p>Mîine Uriașul va ieși la aer liber și-și va aduna armata pentru manevră. Deja șopîrlele și coropișnițele, deprmse să-l ciugulească, au început a scoate strigăte de desperare. Oficialii și gazetele lor dau alarma, pămîntul le fuge de sub picioare. Și pe cînd, armați pînă-n dinți și tremurători de spaimă, burghezii vor sta pitiți în casă, armata muncitoare va defila în rîndun dese sub cutele steagului roșu…</p>
               <p>Salutați puterea veacului!</p>
            </div>
            <div type="div2">
               <head>Pentru ce luptăm noi socialiștii </head>
               <subtitle>Conferință</subtitle>
               <p>Față de numărul cel mare de săteni ce văd în sală. Îmi veți da voie să mă ocup mai mult de ei, mai cu seamă că ceilalți oratori s-au adresat cu toții lucrătorilor de la oraș.</p>
               <p>Ieri noapte, preotul, ieșind din altar, v-a zis: „Luați, mîncați, vițelul este mare”. Ei bine, cîți săteni au avut. În zilele acestea, nu vițelul cel mare, dar măcar bucata de pâine ca s-o dea copiilor flămînzi? Nu, săteanul n-are nimic. îi lipsește pîinea. Îi lipsește îmbrăcămintea. Îi lipsește tot. Casa lui e un bordei, copiii lui Sînt flămînzi, desculți, și nici la școală nu pot merge. Cîinii bogaților trăiesc mai bine decît sătenii care produc tot ce avem noi. Iată pentru ce noi, socialiștii, copii ai albăstrimii, care ne-am lepădat de haina ce ni s-a pus pe umeri, venim în mijlocul celor ce sufăr și-i îndemnăm să se unească și să lupte pentru dobândirea drepturilor lor răpite. Făcînd astfel, noi ne îndeplinim numai o datorie: plătim numai dobînda banilor cu care am putut merge la școli ca să ne luminăm, bani care tot din munca țărănimii au izvorât. Un simțământ de dreptate ne împinge la asta.</p>
               <p>Și acum, pentru că e vorba de l Mai, cată să lămurim țărănimii care e rostul sărbătoririi acestei zile. Muncitori din toată lumea, pricepînd că lucrurile nu mai pot sta pe loc, au hotărât să sărbătorească o dată pe an înfrățirea tuturor celor asupriți și să ceară atunci, cu glas tare, cîteva din drepturile ce li se cuvin. Așa, cerem azi votul universal, ziua de muncă de 8 ceasuri (pentru cei de la oraș), odihna de duminică, devălmășia islazurilor, desființarea armatei permanente etc.</p>
               <p>Noi ceștia, socialiștii, luptăm pentru o vreme în care omul va fi stăpîn pe întreg rodul muncii lui, dar știm că asta nu se poate împlini deodată. De aceea cerem pe rînd cîteva îmbunătățiri, care, oricum, ar mai îndulci viața amară de astăzi a celor ce sufăr.</p>
               <p>Săteni, ca și orășeni, toți cîți vedeți că starea de lucruri de azi e nedreaptă, toți cîți simțiți nedreptatea crudă a orînduirii crude de acum, dați-vă mîna frățește și luptați, alături cu noi, pentru apropierea mai repede a unor vremi mai bune. Ziua de l Mai este aceea pe care muncitorii din lumea întreagă și-au ales-o; s-o serbăm deci și noi cu toții, asupriții de la țară, ca și cei de la oraș.</p>
            </div>
            <div type="div2">
               <head>Împotriva naționalismului </head>
               <subtitle>Cuvîntare</subtitle>
               <p>Se cheamă la tribună prietenul Anton Bacalbașa, care, după ce exprimă adunării părerea de rău a directorului Democrației sociale, care n-a putut lua parte le serbare, vorbește despre chestiunea la ordinea zilei, chestiunea naționalismului</p>
               <p>Niciodată – zice oratorul – n-a fost mai nimerit să vorbesc despre chestiunea aceasta ca astăzi, cînd, din presă, din întruniri, din cîrciumi – mai ales din cîrciumi – curge șiroiul celui mai vajnic șovinism. Am fost osîndiți să ascultăm toate platitudinile, să privim toate mascaradele patriotice; dar dv., venind în jurul nostru, lucrători de toate naționalitățile, ne răzbunați! Căci dv. faceți în fapt aceea ce noi am vorbit și am scris; proletarii de orice neam trebuie să fie uniți, ei nu au la ce să se războiască.</p>
               <p>Vrajba ce pahonții politici încearcă să arunce între muncitori nu poate prinde. La 1868 ei au vrut să distrugă Internaționala prin lupta dintre naționalități; astăzi, cînd pretutindeni e același freamăt, aceeași fierbere, aceeași agitație pentru unirea tuturor proletarilor, zmeu politici” ne aduc la ureche zbîrnîitoarea deșartă a șovinismului. Ca o doică istovită, care arată copilului o jucărie atunci cînd lui i-e foame, tot astfel paiațele noastre politice ne îndeamnă la salturi naționale atunci cînd poporul flămînd și asuprit cere pîine și libertate!</p>
               <p>Ei bine, nu! Poporul muncitor nu se poate lăsa să fie ademenit. De aceea, voi toți cîți ați venit aci, unguri, români, nemți; voi toți pe care vă mînă același dor și același gînd; voi toți pe care vă leagă aceleași năzuințe; voi, frați prin suferință și frați prin aspirații, ca o declarație de solidaritate a muncii, ca o palmă șarlatanilor și nebunilor care vă-ndeamnă la dezunire, să vă dați frățește mîna, unguri cu români, proletar cu proletar, frate cu frate! Și aci, sub cerul liber, să se audă într-un glas ceardașul unguresc și Deșteaptă-te, române; iar deasupra tuturora, ca învietoare a tuturor inimilor, cîntarea proletarilor din toate unghiurile, chemarea la viață a celor ce tremură și plîng – Marsilleza. Și-apoi, cu toții, pătrunși de sentimentul celei mai adînci frății și al dragostei eterne pentru obșteștile victime ale muncii, vom striga: „Trăiască socialismul internațional!</p>
               <p>Prietenul nostru se coboară de la tribună în mijlocul unor entuziaste și prelungite ovațiuni.</p>
            </div>
            <div type="div2">
               <head>1 mai </head>
               <p>La 1868, lumea muncitoare, lipsită ca și astăzi de drepturi și de pîine, a organizat Internaționala, cea mai uriașă manifestare a proletarilor din lumea întreagă. Internaționala avea de scop lupta claselor muncitoare împotriva capitalismului burghez, organizat și asupritor.</p>
               <p>Această grupare însă a muncitorimii a îngrozit într-atîta clasa stăpînitoare. Încît, pentru ca să distragă privirea proletarilor de la țelul lor, burghezia franceză a declarat război Germaniei. Se știe cum s-a sfîrșit acest război, care a întronat de o parte și de alta a Rinului despotismul burghez. Comuna din Paris înecată în sîngele a 35.000 de oameni, asasinați de micul Thiers, Internaționala nimicită, ordinea burgheză – ordinea lui Muravieff – stăpînă pe lume.</p>
               <p>Decît un lucru a uitat burghezia de la l87l: ideile; nu se pot ucide atunci cînd ele sînt rezultatul firesc al unor condiții care durează încă. Și, domnia burgheză, cu toate accesoriile ei, durînd încă, ideile socialiste, ideile Internaționalei, departe de a fi ucise, trăiesc și au prins rădăcini puternice. Cuvintele de atunci ale lui KarI Marx „proletari din toate unghiurile, uniți-vă sînt astăzi o realitate: proletarii din toate unghiurile sînt uniți.</p>
               <p>La Congresul socialist internațional, ținut la Paris în anul l889, s-a hotărît ziua de l Mai st. n. ca manifestare a internaționalismului clasei proletare; iar la Congresul de la l89l dm Bruxelles s-a menținut și s-a subliniat că ziua de l Mai nu trebuie să însemneze numai o manifestare pentru „8 ore de muncă”, ci o manifestare vie și clară a ideii internaționalismului.</p>
               <p>Ziua de l Mai st. n. (l9 aprilie st. v.) se apropie. în ziua aceea, care pentru muncitorime are mai mult decît însemnătatea Paștelui pentru creștini, milioane de proletari vor îmbrăca haina de sărbătoare și, poate. În aceeași oră. În același minut, pe un continent, ca și pe cellalt, va răsuna același glas: „Trăiască revoluția socială!”</p>
               <p>Cuvintele acestea nu mai sînt astăzi năzuința unor generoși visători, care se îmbată de propria lor iluzie, dîndu-i corp și viață în imaginația lor. Azi o clasă întreagă, conștientă și organizată. Își dă perfect seama că nu-i departe ceasul cînd o nouă eră, strălucită fără seamăn, va începe să domnească. Căci chiar dacă n-am lua întocmai prorocia lui Engels, că, la l898, Germania muncitoare va da societății burgheze ultima și definitiva lovitură, totuși, pentru cine e e cîtuși de puțin în curent cu progresele democrației socialiste în lumea întreagă, e clar ca ziua că ceasul învierii nu-i departe.</p>
               <p rend="center">* * *</p>
               <p>Condițiile istorice și multe alte condiții, firești și fatale, au făcut ca România să rămînă în urma altora în dezvoltarea puterii socialiste. Totuși, oricît am fi și oricît am părea că sîntem de înapoi, vom serba ziua aceasta în toate orașele unde avem o organizație.</p>
               <p>Ne adresăm muncitorilor prahoveni și-i îndemnăm să se organizeze pentru l Mai st. n. Lăsați pînă azi în întuneric, adormiți de frazeologia deșartă a politicianilor burghezi, muncitorii trebuie să se deștepte astăzi, cînd suflete cinstite se pun în slujba celor apăsați, cînd inimi necorupte de otrava politicianismului bat pentru dînșii, cînd glasuri sincere le strigă: „Muncitori de toate breslele, uniți-vă!”</p>
            </div>
            <div type="div2">
               <head>Începe!.., </head>
               <p>Iată-ne, în sfîrșit, în plină perioadă electorală!… Din mila regelui și cu voia lui Lascăr Catargiu, vom asista din nou și vom lua parte la cea mai dezgustătoare și cea mai barbară petrecere ce e dat, din cînd în cînd, țării să sufere. Cursele se deschid. Taurii guvernamentali, ațîțați de fanionul roșu al cîrciumarilor și al starostelor de bătăuși, se vor repezi. În curînd. În arenă. în lături, cetățeni!</p>
               <p>Deschideți-vă, pungi boierești, care ați înțesat. În curgerea anului, sudoarea țăranului lihnit de foame; deschideți-vă, cîrciumi, căci intră însetate gîtlejurile libertinilor catargiești, și sînt însetați ca Bărăganul dogorit de luna lui cuptor, ca un burete li-e stomacul, e anul de cînd n-au mai fost alegeri, „vin n-au mai băut de-un an, bani n-au mai văzut de-un secol! “…</p>
               <p>Plîngeți, codri! Sobele de vară nu vă mistuie atîtea ramuri cîte crăci au să vă rupă ipistații prefecturilor: tot neamul bătăușilor are mîncărime-n palmă, tot neamul bătăușilor strigă ca un furnicar de Arhimezi:</p>
               <p>„Dați-mi o bîtă și o spinare de reazim, și voi face tara conservatoare”.</p>
               <p>Deșchideți ușile de perete, tipografii, căci se anunță de departe un nour de programe, de manifeste, de profesii de credință! Scriitori necunoscuți, toate nulitățile din fundul provinciilor, pe unde nici n-a încolțit sămînța de stil, toți rîioșii literaturii, pe care nici însăși Academia Română nu i-ar premia, toți al căror nume sună în eseu și în canu, toți constipații din născare apar acum ca scriitori, fiecare cu profesioara lui de credință, fiecare cu manifestul lui, ungîndu-și vorbele cu miere, jurînd în numele tău, țară.</p>
               <p rend="center">* * *</p>
               <p>Dar ascultă-i, țară care-i suferi mută de durere! Ascultă cum toată vermina asta, care ți-a ros și măduva din oase, vorbește în numele tău prin întruniri, pentru ca apoi să te joace la club! Ascultă-i și te cutremură!…</p>
               <p>Ascultă-i, poporule muncitor, și din chilia unde ești aruncat, de pe paiele mucede ale bordeiului bătut de vînt, te ridică și vin în mijlocul mascaradei ce se joacă deasupra ta; vino, Realitate crudă, Popor în lanțuri și în zdrențe, și pecetluiește, pe vecie molia ce te-a năpădit!</p>
               <p>Voi toți pe care v-a nedreptățit orînduiala crudă a zilei de azi, voi, care suferiți, care tremurați, care plîngeți, voi toți pentru care soarele nu încălzește și stelele nu lucesc, veniți la noi! Veacuri de suferință vă-ndeamnă, o mare de nevoi v-adună, vă-nlănțuie un noian de năzuințe.’…</p>
            </div>
            <div type="div2">
               <head>Învățăminte </head>
               <p>Pe cînd partea gălăgioasă a țării se deda la spectacolul de bîlci al apoteozării șovinismului acoperind sub o hipertrofie de vorbe golul imens al ideii. În două localități ale țării se petrecea un fapt îmbucurător, care pălmuia cu vigoare mascarada desfășurată în zgomotul unor orgii de vorbe și de exibiții.</p>
               <p>La Ploiești și la Galați, sute de muncitori romîni și unguri înfrățiți de aceeași nevoie și de aceleași năzuințe călăuziți, au desfășurat cu entuziasm steagul revendicărilor lor comune, declarând solidaritatea clasei muncitoare pe deasupra prejudecăților de naționalitate și de rasă.</p>
               <p>Români și unguri, muncitorii intrați în luptă împotriva capitalismului au aruncat cea mai puternică sfidare declamațiilor șoviniste, și numai astfel au izbutit.</p>
               <p>La Ploiești, ca și la Galați, burghezimea cosmopolită de nevoie și șovinistă din interes ne-a aruncat anatema ei și s-a zburlit de atitudinea noastră.</p>
               <p>„Cînd țara (?) se agită împotriva.ungurilor, d-voastră vă manifestați cu ei?” ne strigă burghezia după o lungă libație cu bere ungurească.</p>
               <p>Dar vorbele ei au răsunat în pustiu și muncitorii au purces înainte spre ținta lor, luminați de același ideal.</p>
               <p>Învățătura ce trebuie să tragem de aci e clară: socialismul nu poate fi decît internațional.</p>
               <p>În afară de factorii economici, pe care burghezimea îi are la îndemînă în războiul ei cu clasele muncitoare care se luptă pentru căpătarea dreptului la viață, ea mai are o mulțime de prejudecăți, de eresuri politice și morale, pe care le aruncă în mijlocul clasei apăsate pentru ca să lucreze ca factor dizolvant chiar în sînul acestei clase.</p>
               <p>Între aceste eresuri figurează cu mult succes prejudițiul patriotismului zănatic, ura între neamuri. Cosmopolită din creștet pînă-n tălpi în relațiunile ei economice și sociale, societatea burgheză alimentează ura între muncitorii tuturor neamurilor, pentru că ura aceasta îi slujește ei de minune. Firește, cînd muncitorii vor fi dezbinați, burghezia își va putea juca în voie calul și, legea concurenței ajutînd, brațele vor costa mult mai ieftin, grevele vor fi ucise în fașă, capitalismul va triumfa, calul Troiei își va face odioasa-i meserie.</p>
               <p>Exemple:</p>
               <p>La Galați, ca și la Ploiești, jumătate din numărul greviștilor erau străini. Dacă între acești muncitori ar fi existat lupta de rasă, atunci ei s-ar fi văzut dezbinați în două, și din această dezbinare ar fi ieșit că ori unii, ori alții ar fi intrat în lucru, iar capitaliștii nu ar fi capitulat. Cu jumătate din numărul obicinuit de lucrători, fabricile ar fi putut continua lucrul, și apoi cei rămași în grevă ar fi trebuit să reintre și ei, aducînd cu dînșii. În ateliere, nu bucuria de a fi îngenuncheat trufia patronală, ci ura împotriva trădătorilor.</p>
               <p>Mai departe, presupunînd chiar că lucrătorii de aci și de la Galați ar fi fost cu toții români și că ar fi părăsit cu toții lucrul, dacă solidaritatea internațională nu ar fi existat, patronii ar fi găsit repede înlocuitori din străinătate, și atunci am fi asistat ori la o înfrîngere a grevei, ori la o luptă sîngeroasă între înlocuiți și înlocuitori.</p>
               <p>Muncitorii străini ar fi venit, poate, pe un preț mai scăzut, sau. În tot cazul, pentru ca să nu dea pildă rea, pentru „ca să nu dea nas mojicului”, patronii ar fi fost</p>
               <p>În stare să le acorde un salariu mai mare numai ca să stîrpească greva actuală și pe cele viitoare.</p>
               <p>Pe cînd astfel, grație legăturilor internaționale dintre socialiști, sindicatele de muncitori din străinătate au fost vestite despre grevele de aci, și toate cererile și toate făgăduielile patronilor au fost întîmpinate acolo cu un homeric hohot de rîs.</p>
               <p rend="center">* * *</p>
               <p>Astăzi, cînd politicianii burgheziei plimbă din oraș în oraș spectrul Patriei burgheze hărțuite de burghezia ungurească; astăzi, cînd flecarii cinici și șarlatanii conștienți și-au dat mîna cu gură-cască și cu populația flotantă a cafenelelor, pentru ca să creeze o chestiune patriotică spre a acoperi arătarea vie a chestiunii sociale, muncitorii trebuie să se gîndească bine că ei nu pot avea nici un rol în mascarada de iarmaroc ce se înscenează în numele… țărilor subjugate.</p>
               <p>Pentru muncitori nu există decît o singură țară subjugată, și aceea e Munca, un singur tiran: acela e Capitalul</p>
               <p>Acestei lupte, și numai acesteia, să consacrăm toate puterile și toate gîndurile noastre. Restul, restul va veni de la sine.</p>
            </div>
            <div type="div2">
               <head>Țăranii la oraș </head>
               <p>Zilele trecute s-au adus în capitală o serie de 32 „perechi de țărani” spre a fi blagosloviți, cununați și înzestrați de către augustul nostru suveran împreună cu însurățeii iregali.</p>
               <p>Dacă cele 32 de perechi de țărani – cum zic gazetele guvernamentale – ar fi fost aduse numai pentru a fi cununate și înzestrate, noi n-am avea nimica de zis. La urma-urmei, cînd se cheltuiesc sute de mii de lei de sufletul dracului, nu vedem pentru ce nu s-ar da cîteva sute și unor săteni.</p>
               <p>Dar nu-i numai atîta. Boierii erau veseli, boierii voiau să petreacă, și au crezut de cuviință că nu-i rău să-și plătească luxul de a avea la nuntă și țărani. Întocmai cum la chef aduc și lăutari.</p>
               <p>Și acești nenorociți săteni, porniți de pe la case din porunca zapciilor, au fost colindați prin ulițele împopoțonate ale capitalei, puși să sărute mîinile altețelorlor, expuși privirilor cu ochelari ale boierilor și cucoanelor, tratați. În fine, ca te miri ce bîzdîgănii capabile de a stârni mirarea ciocoimii.</p>
               <p>În cele din urmă, pînă și directorul Circului Sidoli a găsit prilej să-și facă reclamă prăvăliei cu nenorocitele „perechi de țărani”, cărora le-a oferit 32 de loji, loja și perechea.</p>
               <p>Ei bine, spectacolul acesta e scandalos, purtarea asta a boierimii noastre e și cinică și infamă, ea merită să fie înfierată cu toată energia posibilă.</p>
               <p>Căci, domnilor ciocoi, dacă vroiți să petreceți, apucați-vă de turul pantalonilor și săriți în sus, dați-vă de-a berbeleacul, faceți pe August cel prost, jucați ta-ra-rabum, faceți ce v-o trăsni prin cap, dar nu vă bateți joc de țărani, socotindu-i ca pe niște lighioi vrednice de văzut pentru un leu intrarea.</p>
               <p>E destul că țărănimea asta e jefuită și batjocorită zilnic la țară, e destul că acolo toate leprele și toate pușlamalele sateloi petrec pe socoteala țărănimii; n-o mai aduceți și pe la tîrgun ca s-o expuneți privirilor obraznice ale cioclovinelor îmbuibate, lăsați-o necazului, lăsați-o amarului zilnic, acolo. În fundul satelor sărmane.</p>
               <p>Ori, dacă vroiți cu orice preț să arătați miresei României oficiale că aveți și țărani care se bucură de cununia tinerilor moștenitori ai tronului, atunci luați țărani chiar dintre ai voștri. Luați pe Dobrescu-Argeș, pe Dincă Schileru, pe Mucenic Dinescu, luați pe acești țărani de carnaval, gata să se gudure și să dea din coadă după comandă.</p>
               <p>Slavă Domnului, cum știu să facă pe maimuțele în Cameră, să ridice mîna ca la mașină, să voteze alb la alb, or ști ei și să facă frumos la nuntă ‘</p>
               <p>Căci. În definitiv, este o adevărată infamie să aduci pe bieții oameni de la sate, și să-i porți prin capitală, ca la menajerie, pentru ca să faci pe boieri să rîdă. Și asta cu atît mai mult cu cît, aducînd 32 de „perechi de țărani”, nu ați văzut țăranul în realitate.</p>
               <p>Vrei, tînără prințesă, să vezi țăranul român? Du-te acolo la țară, du-te în bordeiele sărace, bătute de vînt, du-te în cîmpiile producătoare ale țării și vei avea ce vedea. Vei vedea mizeria îngrozitoare rînjindu-și dinții, vei vedea foamea, vei vedea batjocorirea neamului, trufia ciocoiască, umilința norodului, sărăcia cea mai neagră în mijlocul celei mai strălucitoare bogății naturale.</p>
               <p>Și-ți vei aduce aminte, atunci, de desculții Londrei, de paginile măiestre din care reies suferința și amarul poporului englez. Îți vei aduce aminte de ce vei fi cetit despre sărăcia dezmoșteniților țării tale.</p>
               <p>Și vei înțelege atunci cît de departe sînt exibițiile de țărani de la Ateneu și de la circ, de adevăratul țăran român, așa cum e el: flămînd, desculț, umilit, batjocorit, nenorocit.</p>
               <p>Și atunci… nu vei putea face nimic ipentru că nu ție-ți este dat nici să alini mizeriile lumii, nici să le vindeci.</p>
               <p>Dar… într-o zi, cînd vei auzi că lumea veche se duce, că se cutremură clădirea zilei de azi, că flămînzii și dezmoșteniții, umiliții și apăsații vor să rupă-ncătușarea ordinii actuale, atunci vei pricepe pentru ce s-au revoltat și-ți vei da seama că mu poți împiedica marea să curgă, vîntul să bată, poporul muncitor să se ridice…</p>
            </div>
            <div type="div2">
               <head>Țăranii</head>
               <p>Au vorbit gazetele, miniștrii, și au mai vorbit și gloanțele.</p>
               <p>Oratoria seacă a unora. Îngrozitoare a altora, a fost menită să ne amintească tuturora că există și-n țara asta o clasă de nenorociți iloți, aduși la desperare de organizația nedreaptă a societății.</p>
               <p>La ce să înconjurăm adevărul și la ce să facem politicianism meschin?</p>
               <p>Țăranii s-au revoltat în mai multe județe, și s-au revoltat pe drept.</p>
               <p>Nu este aici vorba să facem discuții platonice și socoteli de tarabă, cu cîți lei vor plăti mai mult pe an sătenii în urma legilor lui Take Ionescu. Zaharicalele astea retorice să le lăsăm pe seama domnilor deputați, care atîta așteaptă: să vorbească vrute și nevrute.</p>
               <p>Răul e mai adînc decît atîta. Este un glas teribil care trece peste țară, din adîincul văilor ca și din creștetul munților, este un glas care cere pîine.</p>
               <p>Țăranul – de care se face atîta caz la paradă, cînd se face defilarea invalizilor; țăranul – pe care îl apoteozați în feeriile voastre politice; țăranul – pe care l-ați numit „talpa casei” tocmai pentru că peste el călcați, țăranul moare de foame.</p>
               <p>Iată tristul adevăr.</p>
               <p>Ați auzit de povestea lui Tantal, regele Lidiei? El a dat zeilor să mămînce din trupul fiului său, și zeii l-au azvîrlit în iad. Acolo, pedeapsa lui cea groaznică era să ardă de sete și de foame, să înoate pînă în gît în toate bunătățile pămîntului și să nu se poată atinge de ele.</p>
               <p>Povestea s-a împlinit. Țăranul vă dă copiii ca să-i faceți soldați, să-i bateți, să-i umiliți și să vă apere bunurile voastre. în schimb, voi l-ați prăbușit într-un iad de chinuri, unde stă pînă în gît în comori de care nu se poate atinge.</p>
               <p>Sărac, fără pămînt, fără unelte de muncă, bătut de jandarmii voștri, năpăstuit de primarii voștri. Împovărat de dări pe care nu le mai poate plăti, el zace într-o vecinică agonie.</p>
               <p>Iar cînd se ridică să vă spuie că e covîrșitoare mizeria asta, atunci vă asmuțiți hordia de canalii gulerate, puzderia infamă de Telemani, și sîngele muncitorului roșește cîmpiile bătute de vîntul mizeriei, de plaga ciocoismului.</p>
               <p>Apoi, la Cameră, vă prefaceți în mironosițe cucernice, evlavia de talpa casei vi se urcă în obraji, și vă învinuiți unii pe alții, și inimile vă bat deopotrivă, și plecați, braț la braț, ca doi avocați ai altora, fii ai aceleiași clase.</p>
               <p>Cine să vă mai creadă pe cuvînt cînd ați dat atîtea dovezi de ce sînteți în stare unii, ca și alții?</p>
               <p>Mizeria neagră nu-i de azi, nici de ieri. V-ați perindat la putere și n-ați avut decît o grijă: să strîngeți tot mai tare lanțurile robitului vostru țăran. V-ați înconjurat de legi și de oștiri ca să vă asigurați domnia în tihnă peste turma umilită; ați săpat tot mai adînc prăpastia dintre ea și voi, și ați socotit vecinic turma asta ca o proprietate a voastră.</p>
               <p>Iată de ce ni e silă să apelăm la unii împotriva altora.</p>
               <p>Vă sperie revoltele? Dar e o revoltă permanentă la țara, revoltă tăcută, dar plină de emoțiune și plină de dreptate.</p>
               <p>Manifestările pe care le vedeți din cînd în cînd sînt numai semnele furtunii care se apropie, și pe care nu o veți evita nici cu discursuri proaste, nici cu puști perfecționate.</p>
               <p>Căci sînt în lumea asta lucruri mai presus de puterea guvernamentală.</p>
            </div>
            <div type="div2">
               <head>Pătura cultă </head>
               <p>Socialismul modern, social-democrația organizată și militantă, a exclus din vorbirea ei o termmologie întreagă, care alcătuia dicționarul utopiștilor și al umanitariștilor; a exclus „poporul, libertatea” și alte vorbe mari care se întîlneau în gura revoluționarilor burghezi și de care se făcea atîta paradă.</p>
               <p>Prin cuvîntul „popor”, revoluționarul burghez, pîntecos vecinic și revoluționar la zile mari, revoluționar de melodramă. Înțelegea mai multe clase deosebite, cu interese opuse, și care se puteau uni cînd vroia burghezul revoluționar, ca să facă republică burgheză ori bulanjism. „Libertatea” însemna, iarăși, gălăgie multă, o femeie îmbrăcată ca la teatru și purtată pe umeri, dreptul tuturor de a se plimba cu balonul pînă, la planeta Marte…</p>
               <p>Astăzi, un social-democrat nu mai vorbește de „popor”, care poate cuprmde și pe d. Fleva, și pe agenții d-sale electorali, ci de „clasa muncitoare”; cît pentru „libertate”, am înlocuit-o cu „solidaritatea internațională a proletarilor”.</p>
               <p rend="center">* * *</p>
               <p>Mi se pare, însă, că prefacerea dicționarului nu e completă. Au rămas de șters încă multe cuvinte care nu însemnează nimic și de care se abuzează. între aceste cuvinte intră și „pătura cultă”.</p>
               <p>Ce vrea să zică „pătura cultă”?</p>
               <p>Cine zice „socialism” înțelege trecerea mijloacelor de producțiune din mîna exploatatorilor în mîna celor ce muncesc. Prin urmare, socialismul are în vedere numai clasa aceea de oameni care va avea să pună într-o zi mîna pe mijloacele de producțiune.</p>
               <p>De la frazeologia socialismului utopic, care își întemeia lupta pe dreptul natural, pe morală, pe o serie întreagă de abstracții sau de principii juridice, și pînă la socialismul modern, care crede că societatea va trebui în mod fatal să ajungă la colectivizarea mijloacelor de producțiune cum a ajuns la colectivizarea muncii, e o prăpastie întreagă Punctul de plecare al socialismului modern este lupta de clase, luptă inevitabilă, fatală, luptă de exterminare. Una din două trebuie să piară – ceci tuera cela.</p>
               <p>Nu mai e vorba de „catastrofa iminentă” pe care o putem ocoli cu mai mult sau mai puțin umanitarism din partea exploatatorilor, ci de un eveniment social, care va trebui să ne sosească adus de legi tot atît de firești ca legea căderii corpurilor.</p>
               <p>Aceasta o înțelege și o știe orice social-democrat care n-a rămas la Schaffle ori la Malon.</p>
               <p rend="center">* * *</p>
               <p>În terminologia noastră nu intră decît două clase: salariații-proletari și capitalișii-burghezi. Prin urmare. Încă o dată: ce este „pătura cultă”?</p>
               <p>Dacă am înlocui cuvîntul „pătură”, cuvînt împământenit de curînd de aceia care fug de vorba „clasă”, prin cuvîntul clasa, vedem că ne aflăm în fața unei a treia clase, pe lîngă cele două… „clasa cultă”.</p>
               <p>Și dacă cercetăm lucrurile mai de aproape, vedem că această „clasă cultă” nu stă nici în car, nici în căruță, e o clasă… declasată.</p>
               <p>În literatura socialistă din Apus termenul acesta nu există, el este o invenție pur națională, românească. Așa fiind, să-l studiem la noi. „Clasa cultă” cuprinde pe membrii „Cercului studiilor sociale”, pe d. Maiorescu, pe toți profesorii universitari, pe decemviri, pe toți cei „culți”, căci toți cîți au cultură sînt din „clasa cultă”. Ne-am întors, deci, iarăși la „Poporul” libertonilor… de astă dată însă la un „popor cult”.</p>
               <p>Dar, precum între d. Fleva și „auditorul ordinar” există un antagonism de interese care-i face să nu poată sta la un loc, care face ca „poporul” să se despartă în moștenitori și dezmoșteniți, tot astfel „pătura cultă” nu poate încăpea toată la un loc. O parte din ea va tipări „pui de lei noi” și va intra în slujbă la d. Take Ionescu, o altă parte va sta de vorbă cu duhurile de pe ceea lume și va încasa profitul de pe lumea asta, o altă parte. În sfîrșit – partea cea mică – va mări rîndurile „Cercurilor studiilor sociale”.</p>
               <p>Ei bine, ce poate fi comun între aceste trei părți din „pătura cultă”? Poate ea, „pătura” asta, să formeze o clasă Și este cultura o condițiune după care se pot împărți oamenii? Un capitalist poate face parte din pătura cea mai cultă posibil, el poate fi un mare autor sau un mare descoperitor; totuși, ce poate fi comun între el și un bettel Student oarecare, tot atît de cult? Cei culți pot forma cel mult o categorie, dar niciodată o clasă.</p>
               <p>Încît pentru noi, care despărțim lumea în clase, care ne preocupăm de lupta de clase, nu de categorii, „pătura cultă” nu poate fi privită ca un tot, ca ceva aparte, cu legile ei, cu aspirațiile, cu nevoile ei. Pe cei culți, ca și pe cei inculți îi despărțim în două: salariați și exploatatori… Sîntem cu cei dintîi și împotriva celor de-al doilea.</p>
               <p>Și, cu toate astea, se pare că „pătura cultă” ține morțiș să formeze o clasă sau cel puțin o castă aparte. întocmai ca muncitorii care, la începutul mișcării socialiste, ne răspundeau: noi nu sîntem muncitori, ci… meseriași, „pătura cultă” nu vrea să se rînduiască în șirurile muncitorilor. Vedem că adeseori, chiar intrînd în mișcarea socialistă, pătura cultă își păstrează bisericuța ei, scrie cărți, reviste, broșuri, ziare pentru ea, se socotește ca un neam aparte, care nu intră în rîndurile armatei proletare.</p>
               <p>Împotriva acestei tendințe mă ridic și trebuie să se ridice orice social-democrat militant, care înțelege rolul și menirea socialiștilor.</p>
               <p>De zece ani de zile, de cînd se face în țara asta socialism, ce a produs „pătura cultă”? Vedem că, afară de Nădejde, Miile, Radovici și toți ceilalți, pe care îi cunoaștem cu toții, n-a mai răsărit nici un MiltiadPe vremea cînd a face socialism însemna a vorbi la cafenea despre revoluție, ori cel mult a ține o conferință highlife, nu puteai să-ți tragi sufletul de socialiști „din pătura cultă”. Dar de cînd s-a început o mișcare serioasă între muncitori, de cînd s-a văzut că a face socialism însemnează a jertfi multe bunătăți de-ale vieții burgheze, a sacrifica și bani, și vreme, și ceva din „scara viitorului”, o parte din „pătura cultă” socialistă a dat bir cu fugiții, iar cei care au rămas sînt cele șapte-opt nume de care se aude întotdeauna. Și, cu toate astea, se muncește mult pentru „pătura cultă”. Unde-i rezultatul?</p>
               <p rend="center">* * *</p>
               <p>Să nu se creadă că tăgăduim orice rol și orice însemnătate „păturii culte”. Vroim numai să spunem că rolul ei nu este de a sta deoparte și a se instrui a face socialism pour l’amour de l’art. Dacă „pătura cultă” voiește să fie folositoare, apoi să rupă cu cenaclurile și să se azvîrle în mișcarea muncitorimii.</p>
               <p>În conferința sa asupra Rolului păturii culte, prietenul Vasiliu zice: „A organiza proletariatul cît îl avem după modelul social-democrației din Apus și a-l face conștient de rolul său istoric; a organiza clasa țărănească și a o face să înțeleagă că interesele sale sînt deosebite de ale celorlalte clase… iată misiunea păturii culte în România, iată rolul istoric ce îl are de împlinit.” (Critica soc., nr. 5.)</p>
               <p>În adevăr, mișcarea socialistă modernă se face pentru și de către muncitori. Prin urmare, oricine dorește să fie util acestei cauze între muncitori trebuie să vie.</p>
               <p>Ca o categorie aparte, „pătura cultă” va rămîne o sectă. Ea trebuie să înțeleagă că nefiind o clasă, trebuie să vie acolo unde e clasa pentru care luptă.</p>
               <p>Cerem, prin urmare, mai mult militantism și mai puțin doctrinarism.</p>
            </div>
            <div type="div2">
               <head>Tu singură </head>
               <lg>
                  <l>Din toată lumea de-amintiri </l>
                  <l>Ce-mi bat în poarta minții, </l>
                  <l>Se stinge, — parcă n-a mai fost, - </l>
                  <l>Povestea suferinții. </l>
                  <l/>
                  <l>Tot răul ce m-a zbuciumat </l>
                  <l>Nopți triste de veghere, </l>
                  <l>În valul luptelor de-acum </l>
                  <l>Se-ntunecă și piere. </l>
                  <l/>
                  <l>Tu singură-mi rămîi în gînd,</l>
                  <l>Aceeași ca-nainte, </l>
                  <l>Icoană gingașă, ce-n veci</l>
                  <l>N-ai să-mi dispari din minte.</l>
                  <l/>
                  <l>Mă urmăresc ne-ndurători </l>
                  <l>Frumoșii tăi ochi galeși, </l>
                  <l>Ce-mi vor luci nestrămutați </l>
                  <l>Eterni și scumpi tovarăși...</l>
                  <l>............................</l>
                  <l/>
                  <l>Închide ochii cît de mult, </l>
                  <l>Fă-n minte noapte-adîncă: </l>
                  <l>O rază care te-a orbit </l>
                  <l>Te luminează încă!</l>
               </lg>
            </div>
            <div type="div2" rend="P36">
               <head>Pardon</head>
               <subtitle>de Constantin Bacalbașa, Anton Bacalbașa, Ioan Bacalbașa</subtitle>
               <subtitle>(1899)</subtitle>
               <subtitle>Piesă umoristică în trei acte și un tablou</subtitle>
               <div type="div3">
                  <head>
                     <anchor xml:id="id_PERSONAJELE"/>PERSONAJELE</head>
                  <p rend="italic">Bursuc, senator</p>
                  <p rend="italic">Forfecaru, reporter de ziar</p>
                  <p rend="italic">Un chelner</p>
                  <p rend="italic">Un agent de poliție</p>
                  <p rend="italic">Bibăneanu</p>
                  <p rend="italic">O doamnă</p>
                  <p rend="italic">D-rul Pescatore</p>
                  <p rend="italic">Hidrologescu</p>
                  <p rend="italic">Un Comisionar</p>
                  <p rend="italic">Un spectator</p>
                  <p rend="italic">1-a falită</p>
                  <p rend="italic">2-lea falit</p>
                  <p rend="italic">3-lea falit</p>
                  <p rend="italic">4-lea falit</p>
                  <p rend="italic">5-lea falit</p>
                  <p rend="italic">Repaosul Duminical</p>
                  <p rend="italic">Un sergent de oraș</p>
                  <p rend="italic">1-a Pălărie</p>
                  <p rend="italic">2--a Pălărie</p>
                  <p rend="italic">3--a Pălărie</p>
                  <p rend="italic">Un căpitan de vapor</p>
                  <p rend="italic">1-ul senator ieșit la sorț</p>
                  <p rend="italic">2-lea senator ieșit la sorț</p>
                  <p rend="italic">3-lea senator ieșit la sorț</p>
                  <p rend="italic">1-ul Doctor</p>
                  <p rend="italic">2-lea Doctor</p>
                  <p rend="italic">Influența </p>
                  <p rend="italic">Antipirina </p>
                  <p rend="italic">Salipirina</p>
                  <p rend="italic">Un elev de liceu</p>
                  <p rend="italic">2-lea elev de liceu</p>
                  <p rend="italic">3-lea elev de liceu</p>
                  <p rend="italic">Un domn din sală </p>
                  <p rend="italic">O doamnă din sală </p>
                  <p rend="italic">Un bragagiu turc</p>
                  <p rend="italic">3-lea bragagiu turc</p>
                  <p rend="italic">Un agent de poliție </p>
                  <p rend="italic">Un țăran Clubmen </p>
                  <p rend="italic">2-lea țăran Clubmen</p>
                  <p rend="italic">Frișca l-a Mască </p>
                  <p rend="italic">Loto a 2-a Mască</p>
                  <p rend="italic">1-ul Domn</p>
                  <p rend="italic">2-lea Domn.</p>
                  <p rend="italic">Acetilena</p>
                  <p rend="italic">1-ul antialcoolist</p>
                  <p rend="italic">2-lea antialcoolist</p>
                  <p rend="italic">3-lea antialcoolist</p>
               </div>
               <div type="div3">
                  <head>ACTUL I</head>
                  <div type="div4">
                     <head>
                        <anchor xml:id="id_SCENA_I"/>SCENA I</head>
                     <p rend="italic">Scena reprezintă o sală de birt, mese învelite cu fete albe; clienți pe ici, pe colo.</p>
                     <p rend="italic">Intră Bursuc șchiopătând, plin de noroi și sprijinit de FORFECARU:</p>
                     <p>BURSUC: Vai de mine! Ufff!... Cum îți spuneam, dau să trec Calea Victoriei în fața Teatrului, când ce să vezi? Un biciclist venea ca fulgerul și ha, ha, ha, să calce o birjă; birjarul se ferește și cârmește spre mine, eu de acolo: pardon! bagă de seamă! dar oiștea mă ia în primire, mă împinge și cad pe spate. Întind mâinile să mă sprijin și apuc ceva: era rochia unei dame care cade bâldâbâc, peste mine, pardon. Deschid ochii și văz realitatea îngrozitoare: sub mine un băltoacă de noroi și d-asupra mea o damă bătrână. În sfârșit… vii d-ta, îmi dai mâna, mă ridic și… poftim! <hi rend="italic">(Se uită la noroiul de pe haine.)</hi>
                     </p>
                     <p>FORFECARU: Înțeleg, înțeleg, nu sunteți obișnuit cu pavagiul de lemn.</p>
                     <p>BURSUC: Pavagiu de lemn!… Daca-i umbla mult pe el rămâi și cu picioarele de lemn. De, eu ca ăla strein…</p>
                     <p>UN AGENT <hi rend="italic">(sărind de la o masă și apucând pe Bursuc de guler)</hi>: Dacă ești strein în numele Constituției <hi rend="italic">(îi arată un baston)</hi> urmează-mă.</p>
                     <p>BURSUC <hi rend="italic">(înmărmurit)</hi>: Ce ți-e, omule?…</p>
                     <p>FORFECARU: Ești nebun!… Ce te-a găsit?…</p>
                     <p>UN AGENT: Sunt agent al serviciului de siguranță!…</p>
                     <p>BURSUC <hi rend="italic">(încheindu-se la palton, aparte)</hi>: Atunci să ne păzim buzunarele… pardon.</p>
                     <p>UN AGENT: Și avem ordin să arestăm pe toți străinii suspecți.</p>
                     <p>BURSUC: Bine, bre omule, dar eu sunt român.</p>
                     <p>UN AGENT: Mofturi!… Te-am auzit când ai spus că ești străin.</p>
                     <p>FORFECARU: Adică nu e din București!</p>
                     <p>UN AGENT: Da de unde vine?</p>
                     <p>BURSUC: Vin cu trenul de la Caracal…</p>
                     <p>UN AGENT: Tocmai!… Județul cu răscoalele! D-ta ești soțialistru!</p>
                     <p>BURSUC: Ce soțialist, măi omule!… Am fost numai în alianță la alegeri. Eu sunt Tasache Bursuc senator guvernamental… Pardon.</p>
                     <p>UN AGENT <hi rend="italic">(smerit)</hi>: D-voastră d. Bursuc?… Mă scuzați!… Vă rog să mă iertați?!… Dacă sunteți senator guvernamental, să avem pardon. <hi rend="italic">(Salută și iese)</hi>.</p>
                     <p>BURSUC: Ciudat oraș! Ca român poți fi expulzat oricând și numai ca guvernamental, pardon, poți să rămâi!… Dar, apropos, domnule, să-ți mulțumesc. <hi rend="italic">(Întinde mâna lui Forfecaru)</hi>. Dacă nu veneai d-ta să mă ridici repede era cât p-aci să mă calce trăsurile.</p>
                     <p>FORFECARU: Oh! Nu-i nimic!… Un serviciu fără nicio importanță, d-le Bursuc… Ah! care va să zică sunteți d. Bursuc ales alaltăieri senator în Pumnești?...</p>
                     <p>BURSUC: Tocmai.</p>
                     <p>FORFECARU: Cu toate astea, vă știam disident.</p>
                     <p>BURSUC: Adică iepure de două hotare… Am căzut și eu la tratative cu prefectul.</p>
                     <p>FORFECARU: Și la Pumnești se fac tratative?…</p>
                     <p>BURSUC: Ba încă cum!… Ursul mai joacă și de nevoie.</p>
                     <p>FORFECARU: Înțeleg!… Presiunile, amenințările!…</p>
                     <p>BURSUC: Adică îți aplică proverbu’ ăluia… zii pe nume: „Pe cine nu-l convingi, scoate-l la covrigi!…”</p>
                     <p>FORFECARU: Iar dizidenții ce zic?</p>
                     <p>BURSUC: Dizidenții… pardon… Păi dizidenții nu au vreme să vorbească fiindcă trebuie să doarmă. Dar s-o lăsăm focului de politică. Eu aș vrea să petrec, să cunosc capitala, să profit, înțelegi d-ta, că nevasta e acasă.</p>
                     <p>FORFECARU: Dacă voiți vă pot servi eu de cicerone. În calitatea mea de reporter la ziarul Tîrbaca, am liberă intrare pretutindeni, vă pot arăta tot ce este mai interesant, oamenii și femeile zilei, distracțiile, curiozitățile…</p>
                     <p>BURSUC: Panorama…</p>
                     <p>FORFECARU: Tot, tot, tot. Și pentru a începe, să ne instalăm aci, fiindcă în birtul acesta defilează o parte a Bucureștilor originali.</p>
                     <p>BURSUC: Fă din mine ce vrei, iubitule. <hi rend="italic">(Iau loc la o masă).</hi>
                     </p>
                  </div>
                  <div type="div4">
                     <head>
                        <anchor xml:id="id_SCENA_II"/>SCENA II</head>
                     <p rend="center italic">Cei de sus, Bibăneanu și o doamnă.</p>
                     <p>BIBĂNEANU <hi rend="italic">(arătând o masă)</hi>: Să stăm aici, ma chère.</p>
                     <p>DOAMNA <hi rend="italic">(privindu-l galeș)</hi>: Unde vrei tu, chèri.</p>
                     <p>BIBĂNEANU <hi rend="italic">(întinzând mâna)</hi>: Apropos, ma chère… portmoneul… ai uitat.</p>
                     <p>DOAMNA: Lasă chèri, că plătesc eu.</p>
                     <p>BIBĂNEANU: Jamais de la vie! N-aș primi niciodată! Tu comprends, în fața lumii! <hi rend="italic">(Ia portmoneul pe care-l trece d-na)</hi>
                     </p>
                     <p>BURSUC: Chelner! Un pește I… pardon!</p>
                     <p>BIBĂNEANU: AI!… Ce-a zis</p>
                     <p>BURSUC <hi rend="italic">(lui Forfecaru)</hi>: Cine e familia de alături?</p>
                     <p>FORFECARU: Familia fin-de-siecle.</p>
                     <p>BURSUC: Cum îi ziseși?</p>
                     <p>FORFECARU: Familia fin-de-siecle a căreia condițiune esențială este ca bărbatul să fie sărac și tânăr, iar femeia bogată și…</p>
                     <p>BURSUC: Bătrână, pardon!… zi de!</p>
                     <p>FORFECARU: Pardon, în București nu mai sunt femei bătrâne.</p>
                     <p>BIBĂNEANU <hi rend="italic">(doamnei)</hi>: Crede-mă, ma chère, că <hi rend="italic">înnot</hi> în toate fericirile.</p>
                     <p>DOAMNA: Ah! chèri, când lipsești de lângă mine numai o oră, te caut <hi rend="italic">pește</hi> tot locul. Mi-aduc aminte când ai plecat la Buda-<hi rend="italic">pește</hi>…</p>
                     <p>BIBĂNEANU: Dar eu! La Buda nu eram de loc în apele mele.</p>
                     <p>FORFECARU: Se vede că domnului nu-i place apa de Buda.</p>
                     <p>BIBĂNEANU: <hi rend="italic">Tiens,</hi> amicul Forfecaru!... Apropos, am nuvele de acasă. Alaltăieri am fost în județul tău. </p>
                     <p>FORFECARU: În care plasă?</p>
                     <p>BIBĂNEANU <hi rend="italic">(schimbând vorba)</hi>: Chelner!</p>
                     <p>CHELNĂRUL: Domnul poftește vin?</p>
                     <p>BIBĂNEANU: Nu trebuie. Am apă… ăsta e elementul meu.</p>
                  </div>
                  <div type="div4">
                     <head>
                        <anchor xml:id="id_SCENA_III"/>SCENA III</head>
                     <p rend="italic">Doctorul Pescatore, are o mulțime de pești atârnați pe corp.</p>
                     <p>D-RUL PESCADORE:</p>
                     <p>Cuplete pe aria „Au bal du commandant”</p>
                     <p>În bălți în Dobrogea e-o comoară </p>
                     <p>Pescărie infinită,</p>
                     <p>Când o văd mintea mi se-nfioară,</p>
                     <p>Îmi simt inima răpită.</p>
                     <p>Ah! ce mai cegi și ce șalăi,</p>
                     <p>Ce caracudă ce baboi,</p>
                     <p>Ah! ce mai știucă </p>
                     <p>Dorul m-apucă.</p>
                     <p>Ah! ce mai icre de morun </p>
                     <p>Aș sta o viață să le-adun,</p>
                     <p>În plas-aș sta un veac.</p>
                     <p>Zău nu sunt fleac!</p>
                     <p>Pescăria-i o artă subtilă,</p>
                     <p>Meserie lucrativă,</p>
                     <p>Când al undița fină, abilă </p>
                     <p>Și nu ai sufletu-n potrivă.</p>
                     <p>Ah! ce mai cegi, ce somni, ce lini,</p>
                     <p>Ce mai balene, ce delfini,</p>
                     <p>Ce caracudă,</p>
                     <p>Gura-mi se udă.</p>
                     <p>Ah! ce mai icre mici de crap,</p>
                     <p>Ași da o viață să le pap.</p>
                     <p>Vivat undița mea,</p>
                     <p>Halal de ea!</p>
                     <p>Da doamnelor și domnilor eu sunt celebrul Dr. Pescatore care am mers cu studiul pescăriei până în fundul lucrurilor…</p>
                     <p>FORFECARU: Și al lacurilor!</p>
                     <p>D-RUL PESCATORE: Am ajuns la un așa grad de experiență încât, de departe, dacă văd un pește îl și cunosc.</p>
                     <p>BIBĂNEANU <hi rend="italic">(își ascunde fața după ziar)</hi>: Hâm! Hâm!</p>
                     <p>BURSUC: Dați-mi voie!</p>
                     <p>D-RUL PESCATORE: Vă rog!…</p>
                     <p>BURSUC: Ați putea să-mi spuneți și mie cam ce reforme ați făcut în pescărie?…</p>
                     <p>D-RUL PESCATORE: Numaidecât. Întâia reformă: am înmulțit peștii în așa grad încât acuma îl puteți găsi în orice birt.</p>
                     <p>BIBĂNEANU <hi rend="italic">(de după gazetă):</hi> Hâm! Hâm!</p>
                     <p>D-RUL PESCATORE: A doua reformă: Am luat măsuri ca pescarii să fie înlocuiți cu pescărițe.</p>
                     <p>FORFECARUL: De ce?…</p>
                     <p>D-RUL PESCATORE: Fiindcă din cea măi înapoiată antichitate este știut că peștii sunt atrași de femei.</p>
                     <p>BIBĂNEANU <hi rend="italic">(bate în masă)</hi>: Chelner! Țal că plec! <hi rend="italic">(Se scoală și iese cu d-na.)</hi>
                     </p>
                     <p>D-RUL PESCATORE: Și acuma o să-mi dați voie să mă retrag. <hi rend="italic">(Iese.)</hi>
                     </p>
                  </div>
                  <div type="div4">
                     <head>
                        <anchor xml:id="id_SCENA_IV"/>SCENA IV</head>
                     <p rend="italic">Hidrologescu intră cu un mare burghiu într-o mână și cu o sondă în alta.</p>
                     <p>HIDROLOGESCU <hi rend="italic">(intră repede)</hi>: Apă! Apă!</p>
                     <p>TOȚI <hi rend="italic">(sculându-se)</hi>: Ce este? Ce este?</p>
                     <p>HIDROLOGESCU <hi rend="italic">(alergând pe scenă)</hi>: Evrika!… Apa!… Apa!... Apa!…</p>
                     <p>TOȚI (care cu pahare, care cu sticle alergând după dânsul): Poftim!… Ce aveți?</p>
                     <p>HIDROLOGESCU <hi rend="italic">(respingând apa)</hi>: Fugiți!… Înapoi cu apa voastră:</p>
                     <p>FORFECARU: Mi se pare că e turbat! Fuge de apă!</p>
                     <p>HIDROLOGESCU: Asta nu e apă, asta e otravă! Apă, adevărata apă este numai cea descoperită de mine!</p>
                     <p>FORFECARU: Da unde ți-e apa, omule?</p>
                     <p>HIDROLOGESCU: Unde? <hi rend="italic">(punând degetul pe frunte)</hi> Aici!</p>
                     <p>BURSUC: Am înțeles!… Are apă la cap!</p>
                     <p>HIDROLOGESCU: Studiile mele relevează în punctul acesta apa potabilă, apa fără microbi, apa ideală. <hi rend="italic">(Pune burghiul în pământ și începe să sfredelească)</hi>. </p>
                     <p>CHELNERUL <hi rend="italic">(alergând)</hi>: Vă rog, domnule, nu ne găuriți scândurile.</p>
                     <p>HIDROFOGESCU: La o parte, am zis! Aici dedesubt e apă!…</p>
                     <p>CHELNERUL: Domnule, mă rog, aici dedesubt e o prăvălie.</p>
                     <p>HIDROFOGESCU: Aici dedesubt sunt apele subterane ale Carpaților; aici este un mare debit de apă!</p>
                     <p>CHELNERUL: Vă înșelați, aici este un debit de tutun.</p>
                     <p>FORFECARU<hi rend="italic">:</hi> Aida de!.. D-ta, după cum văz în materie de hidrologie ești cuc.</p>
                     <p>HIDROLOGESCU: Eu nu sunt un hidrolog <hi rend="italic">cuc,</hi> eu sunt un hidrolog <hi rend="italic">radutabil.</hi>
                     </p>
                     <p>Cuplete pe o arie nouă</p>
                     <p>Eu sunt vestitul specialist,</p>
                     <p>În fața cărui lumea se pleacă;</p>
                     <p>Eu sunt ilustrul hidrologist </p>
                     <p>Care scot apă din piatră seacă.</p>
                     <p>Umblu cu apa strânsă-n dosare </p>
                     <p>Și-n lumea-ntreagă astăzi nu-ncap.</p>
                     <p>Am apă-n cizme, în buzunare </p>
                     <p>Și pe de-asupra, am și la cap!</p>
                     <p rend="italic">(Bis cupletul întâi)</p>
                     <p>BURSUC: Care va să zică d-ta ești acela care<hi rend="italic">?…</hi>
                     </p>
                     <p>HIDROLOGESCU: Cum acela care?…</p>
                     <p>BURSUC: Mă iertați… Adică spune lumea că ați omorât oamenii cu apa de băut.</p>
                     <p>HIDROLOGESCU: Calomnii!… Și la urma urmelor, dacă i-am omorât tot ei îi înviez.</p>
                     <p>FORFECARU<hi rend="italic">:</hi> Ei ași!</p>
                     <p>HIDROLOGESCU<hi rend="italic">:</hi> Am rețeta aci în pozunar!</p>
                     <p>TOȚI: Unde? Arată!…</p>
                     <p>HIDROLOGESCU<hi rend="italic">:</hi> Poftim <hi rend="italic">(Scoate din buzunar o hârtie și le-o dă.)</hi>
                     </p>
                     <p rend="italic">Forfecaru o ia, toți se îngrămădesc să citească.</p>
                     <p>FORFECARU: Asta e rețeta? Asta e o carte de alegător. </p>
                     <p>HIDROLOGESCU: Tocmai. Eu sunt acela care am darul să înviez morții la alegeri. <hi rend="italic">(Iese prin dreapta)</hi>.</p>
                  </div>
                  <div type="div4">
                     <head>
                        <anchor xml:id="id_SCENA_V"/>SCENA V</head>
                     <p rend="center italic">Un comisionar intră grăbit și gâfâind.</p>
                     <p>COMISIONARUL: Vă rog domnilor, nu care cumva ați văzut-o?</p>
                     <p>FORFECARU: Pe cine?</p>
                     <p>COMISIONARUL: Și o caut, domnilor, o caut de aproape o lună fără să-i pot da de urmă.</p>
                     <p>BURSUC: Pe cine cauți, pardon?</p>
                     <p>FORFECARU: Comisionaru ăsta e cam într-o ureche.</p>
                     <p>COMISIONARUL: Domnul General o caută, de astă toamnă de când a pierdut-o, a căutat-o prin toată țara și acuma m-a însărcinat pe mine ca s-o caut prin București și să i-o aduc.</p>
                     <p>FORFECARU <hi rend="italic">(aparte)</hi>: Nici vorbă, e sărit.</p>
                     <p>COMISIONARUL <hi rend="italic">(scoate o hârtie și citește)</hi>: Să vă citesc și d-voastră semnalmentele că poate o întâlniți pe undeva: „Corp de elită, înfățișare marțială, merge perfect în pas gimnastic…”.</p>
                     <p>FORFECARU <hi rend="italic">(mirat)</hi>: Corp de elită, merge în pas gimnastic!?…</p>
                     <p>BURSUC: Pas de mai înțelege ceva.</p>
                     <p>COMISIONARUL: „Instrucție are ca niciuna, când ridică piciorul e o poezie…”.</p>
                     <p>BURSUC: Când ridică piciorul?!… Atunci, e o damă, pardon!</p>
                     <p>COMISIONARUL: Ce damă!… E o divizie. D-l general și-a pierdut divizia la manevrele de astă toamnă.</p>
                     <p>BURSUC și FORFECARU <hi rend="italic">(mirați)</hi>: Aaaaa!?…</p>
                     <p>BURSUC <hi rend="italic">(indignat)</hi>: Mi se pare că d-ta crezi că eu sunt un dobitoc… pardon.</p>
                     <p>COMISIONARUL: Ferească, D-zeu, domnule, d-l general mi-a dat chiar o hartă geografică făcută de dumnealui pentru ca să-i caut divizia. Poftim. <hi rend="italic">(Desfășură o hartă.)</hi> Mi-a spus s-o caut la Gambrinus, la bal mascat, la Bodega, la Zdrafcu, dar n-am putut găsi nici măcar aceste localuri.</p>
                     <p>FORFECARU: De ce?</p>
                     <p>COMISIONARUL: De, o fi harta greșită. Uitați-vă și d-voastră: unde e însemnat Gambrinus am găsit un pension de fete, unde e însemnat balul-mascat am dat peste o fabrică de tirbușoane, în locul lui Zdrafcu am găsit Camera deputaților și așa mai încolo.</p>
                     <p>FORFECARU: Așteaptă, mi-a venit o idee genială! Iat-o: Să spui d-lui general ca să publice prin ziare următorul anunț: <hi rend="italic">(Citește).</hi>
                     </p>
                     <p>„Cu ocazia manevrelor din toamna anului trecut pierzându-se o întreagă divizie de infanterie și fiindcă cu toate cercetările făcute nu s-a putut da de urma ea, se aduce la cunoștința generală că oricine o va găsi să o aducă la Comandamentul Corpului de armată de unde va primi o bună recompensă”.</p>
                     <p>Hai, ce zici?</p>
                     <p>COMISIONARUL: Bravo idee! Să ne aducă câte o țuică! Fac cinste!</p>
                     <p>UN DOMN DIN SALĂ: Mă rog dați-mi voie.</p>
                     <p>FORFECARU: Ce este?</p>
                     <p>UN DOMN DIN SALĂ: Aici jos, eu sunt. Vă rog să precizați ce înțelegeți prin „o bună recompensă” pentru că, după toată munca, să nu te pomenești că-ți aplică la cazarmă o recompensă națională pe spinare.</p>
                     <p>FORFECARU: Să nu aveți nicio teamă, domnul meu! La cazarmă civilii nu sunt bătuți niciodată.</p>
                     <p>COMISIONARUL: Dau fuga la d-l general, și mâine vin cu dumnealui la ziar.</p>
                     <p>BURSUC: Pardon!</p>
                     <p rend="italic">Comisionarul iese.</p>
                  </div>
                  <div type="div4">
                     <head>
                        <anchor xml:id="id_SCENA_VI"/>SCENA VI</head>
                     <p rend="center italic">Faliții</p>
                     <p rend="italic">Intră 4 bărbați și o femeie cu aerul plouat.</p>
                     <p>Cuplete pe aria „Nu-i destul, spune!”</p>
                     <p>Chesat amarnic, cumplită criză,</p>
                     <p>Nu sunt afaceri, nu o remiză..</p>
                     <p>În cap îmi urlă trist darabana,</p>
                     <p>Scadența sumbră sosi tirana</p>
                     <p>Protestat </p>
                     <p>Cu portărelul executat </p>
                     <p>Spun angrosiștii că-i numai jenă,</p>
                     <p>Că-i eferma. Glas de sirenă! </p>
                     <p>La pungă jena m-a curățit!</p>
                     <p>Lăsați oblonul căci sunt falit!</p>
                     <p>Protestat </p>
                     <p>Cu portărelul executat!</p>
                     <p>În noi chesatul a dat, pârlitul;</p>
                     <p>S-au dus clienții, s-a dus profitul.</p>
                     <p>Tejghea pustie și solitară </p>
                     <p>În tine bate un vânt de vară;</p>
                     <p>Protestat </p>
                     <p>Cu portărelul executat.</p>
                     <p>FORFECARU: Mă mir, doamnă, cum fiind atât de gentilă ați putut da faliment.</p>
                     <p>1-A FALITĂ: Am avut o firmă ghinionistă, domnule, firma La Mascota.</p>
                     <p>2-LEA FALIT: Și mie tot firma mi-a făcut buclucul. Astă toamnă credeam că e lucru mare de ea, dar acuma m-a dat gata.</p>
                     <p>BURSUC: Și anume ce firmă?</p>
                     <p>2-LEA FALIT: La alianța guvernamentală-socialistă.</p>
                     <p>3-LEA FALIT: Pe mine m-a împins dracu să votez la alegeri contra guvernului. A doua zi a intrat națiunea în prăvălia mea și a răsuflat așa de tare încât nu mi-a mai rămas niciun raft zdravăn.</p>
                     <p>4-LEA FALIT: Eu sunt un biet librar păcălit: am editat scrierile originale ale autorilor Români și acuma poftim hal!…</p>
                     <p>FORFECARU: Dar D-ta?… Te văd gras, frumos, elegant!...</p>
                     <p>5-LEA FALIT: Eu, slavă Domnului, sunt bine mersi, treburile mi-au mers găitan, însă m-am grăbit să încetez plățile pentru ca să nu mă apuce legea cea nouă asupra falimentelor.</p>
                     <p>BURSUC: Ei și acuma ce aveți de gând să faceți?</p>
                     <p>TOȚI: Funcționari! La sfântul buget!..</p>
                     <p>FORFECARU <hi rend="italic">(către 1-a Falită)</hi>: Și D-ta tot în buget ai să intri?...</p>
                     <p>1-A FALITĂ: Ba că o să mă ocup tot de comerț, decât nu mai vreau să fiu mascotă.</p>
                     <p rend="italic">Faliții ies cântând cupletul final.</p>
                  </div>
                  <div type="div4">
                     <head>
                        <anchor xml:id="id_SCENA_VII"/>SCENA VII</head>
                     <p rend="italic">Repaosul Duminical cască mereu, merge alene și e tras de guler de un sergent.</p>
                     <p>REPAOSUL: Lasă-mă, domnule, să mă odihnesc!</p>
                     <p>SERGENTUL: Nu se poate! E ordin ca să circuli! </p>
                     <p>REPAOSUL <hi rend="italic">(se pune pe scaun)</hi>: Am lege la mână. Uite! <hi rend="italic">(Arată hârtia.)</hi>
                     </p>
                     <p>SERGENTUL: Am mai văzut noi legi d-astea, haide! </p>
                     <p>REPAOSUL:</p>
                     <p>Cuplete pe aria „Daisy bell”</p>
                     <p>Prea multă muncă, frate,</p>
                     <p>Vezi-ți de drum,</p>
                     <p>Azi e zi de libertate,</p>
                     <p>Avem doar lege-acum.</p>
                     <p>Băieți de prăvălie </p>
                     <p>Am fost, e mult d-atunci,</p>
                     <p>Acum, n-ar mai fi să fie,</p>
                     <p>Suntem vai! scutiți de munci.</p>
                     <p>Olrait! Olrait!</p>
                     <p>Lumea ne zice adulți!</p>
                     <p>Olrait! Olrait! </p>
                     <p>Lumea să n-o asculți!</p>
                     <p>Odihna-i cam scumpă. Vere,</p>
                     <p>Odihna sume cere!</p>
                     <p>Duminica de n-ai lei noi,</p>
                     <p>Ești adult, dar e vai de noi.</p>
                     <p>SERGENTUL <hi rend="italic">(împingându-l)</hi>: Te-ai o lihnit destul! Haide acum!</p>
                     <p>REPAOSUL: Fac apel la presă! Ce zice presa?</p>
                     <p>FORFECARU: Presa zice că inserțiile și reclamele trebuiesc plătite. <hi rend="italic">(Repaosul iese împins de Sergent).</hi>
                     </p>
                  </div>
                  <div type="div4">
                     <head>
                        <anchor xml:id="id_SCENA_VIII"/>SCENA VIII</head>
                     <p rend="center italic">Pălăriile.</p>
                     <p rend="center italic">(Trei femei cu niște pălării monumentale și excentrice.)</p>
                     <p>Cuplete pe aria „Ce sont des maisons…”</p>
                     <p>Sunt pălării de teatru! </p>
                     <p>De teatru,</p>
                     <p>De teatru.</p>
                     <p>Micuțe cum vedeți: fason!</p>
                     <p>Exact ca Turnu-Babilon!</p>
                     <p>Ocupă un loc pentru patru!</p>
                     <p>Sunt pălării de teatru!</p>
                     <p>Așa-i pălăria modernă!</p>
                     <p>Modernă!</p>
                     <p>Modernă!</p>
                     <p>Lucrată pe ultim jurnal! </p>
                     <p>Cu scop evident, infernal! </p>
                     <p>Ea pare-o movilă eternă!</p>
                     <p>Așa-i pălăria modernă.</p>
                     <p>1-A PĂLĂRIE: Noi suntem noile pălării pentru teatru.</p>
                     <p>2-A PĂLĂRIE: Sau mai bine zis pălăriile pentru purtat în staluri, impuse de către noul Director general al teatrelor.</p>
                     <p>3-A PĂLĂRIE: Aceste pălării au fost admise spre a da o satisfacțiune presei care cere damelor să-și scoată pălăriile în stal.</p>
                     <p>FORFECARU: Asta e o gentileță ce sare în ochi.</p>
                     <p>BURSUC: Mai de grabă: ca sarea în ochi.</p>
                     <p>UN DOMN DIN SALĂ: Bravo! Așa este! Noi nu mai putem vedea nimic aici. Poftim, iată eu am Turnul lui Eiffel în fața mea.</p>
                     <p>O DOAMNĂ DIN FAȚĂ <hi rend="italic">(întorcându-se)</hi>: Pe mine m-ai făcut Tumul lui Eiffel? <hi rend="italic">(Se scoală în picioare.)</hi> Auziți că eu sunt Turnu’ lui Eiffel! Ești un obraznic, domnule.</p>
                     <p>DOMNUL DIN SALĂ: Doamnă!</p>
                     <p>DOAMNA: Na! <hi rend="italic">(Îi trage o palmă)</hi>.</p>
                     <p>CELE TREI PĂLĂRII <hi rend="italic">(râd)</hi>: Ha! ha! Ha! <hi rend="italic">(Ies repede)</hi>.</p>
                     <p>BURSUC: Mi se pare că i-a tras o palmă, pardon!</p>
                  </div>
                  <div type="div4">
                     <head>
                        <anchor xml:id="id_SCENA_IX"/>SCENA IX</head>
                     <p rend="center italic">Navigația Română.</p>
                     <p rend="center italic">(Un căpitan de vapor intră trăgând un vaporaș după el).</p>
                     <p>BURSUC: Ce mai e și drăcia asta?</p>
                     <p>CĂPITANUL: Asta e noul tip de vapoare adoptat de către serviciul maritim român.</p>
                     <p>FORFECARU: Și unde vă duceți acuma?</p>
                     <p>CĂPITANUL: La Rotterdam.</p>
                     <p>BURSUC: Cum, frate, pe uscat?</p>
                     <p>CĂPITANUL: Ba vezi că pe apă ca să am „mal de mer.”</p>
                     <p>FORFECARU: Asta parcă e Corabia Salamandra.</p>
                     <p>CĂPITANUL: Ultimul cuvânt al științei. Uite, când vrei plutești pe apă, când vrei tragi cu el traga pe uscat și când vrei îl faci balon. De exemplu: <hi rend="italic">(Bate în palme.)</hi> Una! Două! Trei! Allez hop! <hi rend="italic">(Vaporașul se înalță și dispare.)</hi> Și acuma adio! <hi rend="italic">(Vrea să plece.)</hi>
                     </p>
                     <p>BURSUC: Ei, și acuma cine conduce vaporul?</p>
                     <p>CĂPITANUL: Tot eu! Dar îl conduc din trenul accelerat în care mă duc chiar acuma să mă urc. <hi rend="italic">(Salută și iese).</hi>
                     </p>
                  </div>
                  <div type="div4">
                     <head>
                        <anchor xml:id="id_SCENA_X"/>SCENA X</head>
                     <p rend="center italic">Trei senatori trași la sorți.</p>
                     <p>Cuplete pe aria: „Regardez la passer”</p>
                     <p>Ah, a ieșit cam slut,</p>
                     <p>Simțirăm mâna morții:</p>
                     <p>Ce piază rea a vrut </p>
                     <p>Pe noi să cadă sorții!</p>
                     <p>Auzi să tragi la sorți </p>
                     <p>Când ți-a venit de hac,</p>
                     <p>Când tu de-abia îți porți </p>
                     <p>Al vieții greoi sac,</p>
                     <p>Și când tragi tabac!</p>
                     <p>Așa vru Cel-de-Sus,</p>
                     <p>Să nu mai știm diurnă,</p>
                     <p>Nici liberul parcurs.</p>
                     <p>Nici seria nocturnă.</p>
                     <p>Adio <hi rend="italic">bal-masque</hi>,</p>
                     <p>Și <hi rend="italic">chambre separée</hi>,</p>
                     <p>Adio canape,</p>
                     <p>Adio sforăie,-</p>
                     <p>Nimic nu mai e!</p>
                     <p>1-IUL SENATOR: Asta n-a mai fost tragere la sorți, asta fost curat tragere pe sfoară!</p>
                     <p>2-LEA SENATOR <hi rend="italic">(tușind)</hi>: Eu am o conselație: Cine pierde la joc câștigă în amor.</p>
                     <p>3-LEA SENATOR: Eu mă mir de ce vă plângeți! Senatul a fost reînnoit și atâta tot.</p>
                     <p>2-LEA SENATOR <hi rend="italic">(tușind)</hi>: Când i-am spus acasă nevestei că am fost reînnoit mi-a pufnit în nas.</p>
                     <p>1-UL SENATOR: D-ta, înțeleg, că nu prea ai fason, dar noi, de!…</p>
                     <p>2-LEA SENATOR: Adică d-voastră sunteți grozavi! Culcați-vă pe urechea aia.</p>
                     <p>3-LEA SENATOR: Unde să ne mai culcăm dacă ne-ați dat afară din Senat?</p>
                     <p>1-UL SENATOR: Adio! somn ușor și diurne plăcute!</p>
                     <p>2-LEA SENATOR <hi rend="italic">(tușind)</hi>: Adio! tribuna damelor. <hi rend="italic">(Ies cântând ultimul cuplet)</hi>.</p>
                  </div>
                  <div type="div4">
                     <head>
                        <anchor xml:id="id_SCENA_XI"/>SCENA XI</head>
                     <p rend="center italic">Doi doctori intră certându-se.</p>
                     <p>1-UL DOCTOR: Eu îți spun că n-are să-ți creeze.</p>
                     <p>2-LEA DOCTOR: Și eu îți spun că are să-mi creeze!</p>
                     <p>1-UL DOCTOR: Ba nu!</p>
                     <p>2-LEA DOCTOR: Ba da. </p>
                     <p>
                        <hi rend="italic">Amândoi se plimbă furioși</hi>.</p>
                     <p>FORFECARU: Îmi dați voie, d-lor doctori!… Nu este indiscret din parte-mi să vă întreb?…</p>
                     <p>1-UL DOCTOR: De loc! Închipuiește-ți că, domnul care a venit ieri de la Paris are pretenția ca guvernul să-l creeze o catedră la Universitate.</p>
                     <p>2-LEA DOCTOR: Da fiind-că am o specialitate.</p>
                     <p>1-UL DOCTOR: Și care anume?</p>
                     <p>2-LEA DOCTOR: Sunt mamoș militar!</p>
                     <p>1-UL DOCTOR: Dacă-i așa și mie să-mi creeze guvernul o catedră căci și eu am introdus ceva în țara aceasta.</p>
                     <p>2-LEA DOCTOR: Ha! Ha! D-ta?… Și ce-ai introdus, mă rog?</p>
                     <p>1-UL DOCTOR: Eu, ce am introdus?… Am introdus automobilul.</p>
                     <p>2-LEA DOCTOR <hi rend="italic">(râzând)</hi>: O catedră pentru automobile! Ha! ha! ha!… Poate la Universitatea lui Jean Caretașul ori la a lui Metaxa.</p>
                     <p>1-UL DOCTOR: Ești un obraznic!</p>
                     <p>2-LEA DOCTOR: Mi se pare că ai avut intenția să mă insulți! <hi rend="italic">(Scoate două bisturie)</hi>. Alegeți bisturiul, domnule, pentru ca autopsia să decidă.</p>
                     <p>1-UL DOCTOR <hi rend="italic">(scoțând un clistir)</hi>: Eu am armele mele!</p>
                     <p>BURSUC: A scos clistirul, pardon!</p>
                     <p>2-LEA DOCTOR <hi rend="italic">(luând poziția)</hi>: În gardă, ca să te disec!</p>
                     <p>1-UL DOCTOR <hi rend="italic">(luând poziția cu clistirul)</hi>: Șterge-o ori te curăț!</p>
                  </div>
                  <div type="div4">
                     <head>
                        <anchor xml:id="id_SCENA_XII"/>SCENA XII</head>
                     <p>
                        <hi rend="italic">Influența intră în costum de călătorie și voalată. Vine repede și apucă pe cei doi doctori de guler</hi>.</p>
                     <p>INFLUENȚA: În sfârșit!... În sfârșit pusei mâna pe voi, mizerabililor!</p>
                     <p>DOCTORII: Ai!… Ai!… Ce ai cu noi?…</p>
                     <p>1-UL DOCTOR <hi rend="italic">(aparte)</hi>: Trebuie să fie nevasta băcanului pe care l-am orbit săptămâna trecută.</p>
                     <p>2-LEA DOCTOR: Mi se pare că e sora ofițerului de cavalerie căruia i-am tăiat amândouă picioarele.</p>
                     <p>INFLUENȚA <hi rend="italic">(scuturându-i)</hi>: Acuma să vă văd!</p>
                     <p>FORFECARU <hi rend="italic">(lui Bursuc)</hi>: Să știi că e dama voalată din procesul Dreyfus.</p>
                     <p>1-UL DOCTOR <hi rend="italic">(dulce)</hi>: Vă rog, madame, ce poftiți?...</p>
                     <p>2-LEA DOCTOR <hi rend="italic">(și mai dulce)</hi>: Cu cine avem onoarea, madame?</p>
                     <p>INFLUENȚA: Așaa!... Nu mă cunoașteți, nu știți cine sunt, habar n-aveți de mine și cu toate astea, de ani de zile îmi aruncați toate relele în spinare!? <hi rend="italic">(Ridică vălul.)</hi> El bine, priviți-mă: eu sunt influența!</p>
                     <p>DOCTORII <hi rend="italic">(muindu-se)</hi>: Aaah!… Aaaah!</p>
                     <p>INFLUENȚA:</p>
                     <p>Cuplete pe aria spaniolă „Tiroleza”</p>
                     <p>Vin din locuri călduroase </p>
                     <p>Ca un fulger mă abat,</p>
                     <p>Dau dureri în cap și-n oase </p>
                     <p>Și-n trei zile culc la pat.</p>
                     <p>Guturaiul mi-este crainic </p>
                     <p>Și strănutul armament;</p>
                     <p>Împotrivă-mi, v-o spun tainic,</p>
                     <p>Nu există tratament.</p>
                     <p>Dar nu vă încredeți nici în muștar,</p>
                     <p>Nu vă încredeți în salamar;</p>
                     <p>De-ar fi remediu ca să existe,</p>
                     <p>E o duzină de batiste.</p>
                     <p>De când lumea sunt în lume,</p>
                     <p>Însă doctorii glumeți,</p>
                     <p>Mi-au dat azi un groaznic nume,</p>
                     <p>Ca să pară ei șireți.</p>
                     <p>Influența-n dreapta-n stânga! </p>
                     <p>Influența-n sus și-n jos!</p>
                     <p>Influența e nătânga!</p>
                     <p>Influența-i cu ponos!</p>
                     <p>Dar nu vă încredințați nici în muștar,</p>
                     <p>Nu vă încredințați în salamar;</p>
                     <p>De-ar fi remediu ca să existe,</p>
                     <p>E o duzină de batiste.</p>
                     <p>1-UL DOCTOR <hi rend="italic">(apucându-se de cap)</hi>: De obicei influența te lovește unde ești mai slab; pe mine m-a lovit la cap.</p>
                     <p>2-LEA DOCTOR <hi rend="italic">(ținându-se de pântec)</hi>: Și pe mine m-a lovit la slăbiciune!</p>
                     <p>BURSUC: Pardon!</p>
                     <p>INFLUENȚA: Acuma… <hi rend="italic">(Dă un chiot și fuge.)</hi>
                     </p>
                  </div>
                  <div type="div4">
                     <head>
                        <anchor xml:id="id_SCENA_XIII"/>SCENA XIII</head>
                     <p rend="center italic">Antipirina și Salipirina intră.</p>
                     <p>FORFECARU: Ce o fi apucat-o de a fugit așa de repede?</p>
                     <p>BURSUC: O fi apucat-o și pe ea influența!</p>
                     <p>1-UL DOCTOR: Ah! Înțeleg! Influența a văzut pe iubita mea Antipirină.</p>
                     <p>2-LEA DOCTOR: Și eu înțeleg! Influența a fugit de frica adoratei mele Salipirina.</p>
                     <p>ANTIPIRINA și SALIPIRINA: Da, noi suntem!</p>
                     <p>1-UL DOCTOR <hi rend="italic">(luând de talie pe Antipirina)</hi>: Draga mea, Antipirino, nu-ți poți închipui cât de mult te iubesc.</p>
                     <p>ANTIPIRINA <hi rend="italic">(apărându-se)</hi>: Te rog, te rog, mai departe. Deja toată lumea a observat că d-ta abuzezi de mine.</p>
                     <p>SALIPIRINA <hi rend="italic">(pe care al doilea doctor o ia de talie)</hi>: Întocmai ca și domnul cu mine. Dacă m-oi lăsa să fiu întrebuințată ca până acum, într-un an de zile am să fiu uzată cu desăvârșire.</p>
                     <p>1-UL DOCTOR: De, ce stricăm noi dacă sunteți așa de bune?</p>
                     <p>2-LEA DOCTOR: Sunteți niște medicamente fără rivale, praful vostru, bulinul vostru, totul este incomparabil.</p>
                     <p>ANTIPIRINA: Bine, bine dar nu uitați că nu sunteți singuri. Toți doctorii din București fac cu mine același lucru.</p>
                     <p>SALIPIRINA: Cu mine e încă și mai rău, de mine au început să abuzeze acuma și studenții în medicină, și spițerii și veterinarii chiar.</p>
                     <p>1-UL DOCTOR: Lăsă-mă numai să te ating!</p>
                     <p>2-LEA DOCTOR: Dă-mi numai un bulin.</p>
                     <p>Cuplete pe aria duetului din „Mascota”</p>
                     <p>D. Când îți mângâi bulinul tău </p>
                     <p>Îmi trece febra dintr-o dată!</p>
                     <p>— Eu când simt bisturiul tău </p>
                     <p>Îmi văd capsula sfâșiată!</p>
                     <p>D. Mor pentru bulinul tău,</p>
                     <p>Mor de bisturiul tău!</p>
                     <p>— Când mă pornea să fac: hapsi!</p>
                     <p>Când mă apucă să fac: be!</p>
                     <p>D. Iubito, gustul ți-e amar,</p>
                     <p>Când te înghit ca p-o pilulă;</p>
                     <p>— Iubitul meu ești cam barbar,</p>
                     <p>Nu știi să umbli c-o capsulă.</p>
                     <p>D. Dar mor de bulinul tău…</p>
                     <p>— Iubesc bisturiul tău,</p>
                     <p>D. Când mă pornesc să fac: hapsi!</p>
                     <p>— Când mă apucă să fac: be!</p>
                     <p rend="italic">Ies.</p>
                  </div>
                  <div type="div4">
                     <head>
                        <anchor xml:id="id_SCENA_XIV"/>SCENA XIV</head>
                     <p rend="italic">Trei elevi de liceu intră. Poartă șepci pe cap, în gură țigări* Vârsta 13—14 ani.</p>
                     <p>1-IUL ELEV: Ola! la! Monșer, așa ghină mai rar; să pierz pe rând cu patru careuri și cu trei chinte roiale.</p>
                     <p>2-LEA ELEV: Ghina mea e încă și mai mare; închipuiți-vă că am prins aseară pe Margareta cu un ofițer de intendență! La vârsta mea să port coarne!</p>
                     <p>3-LEA ELEV: Ce vrei, monșer, așa e lumea! Voi nu cunoașteți încă mizeriile vieții! Eu o viață întreagă am pierdut și la femei și la joc. Pas de te mai încrede în proverbe.</p>
                     <p>1-UL ELEV: Tinichea!… Auzi să fu tinichea!…</p>
                     <p>2-LEA ELEV: O femeia! Femeia!…</p>
                     <p>3-LEA ELEV: La dracu necazurile! Sunt de opinie ca să bem o ruginită! Chelner!…</p>
                     <p>FORFECARU: Bună seara tinerilor!… Care va să zică sunteți persecutați de ghinion!</p>
                     <p>1-UL ELEV <hi rend="italic">(cu un aer frivol)</hi>: Bagatele, domnul meu, bagatele!</p>
                     <p>Cor. Cuplete pe aria Ghigherlilor</p>
                     <p>Noi suntem tineri je manfiș </p>
                     <p>Blazați și sceptici, triști,</p>
                     <p>La cărți facem alișveriș </p>
                     <p>În Maus suntem artiști!</p>
                     <p>Noi știm pokerul perfect,</p>
                     <p>Știm ghiordum și pichet;</p>
                     <p>Noi avem portul corect </p>
                     <p>Și minte berechet.</p>
                     <p>Noi suntem juni cu viitor </p>
                     <p>Cam bifuroați, e drept,</p>
                     <p>Valul vieții dintr-o dată-l sărim într-un picior, </p>
                     <p>Și cărții ținem piept.</p>
                     <p>Panis, piscis, crinis, finis,</p>
                     <p>Ignis, lapis, pulvis, cinis </p>
                     <p>Declinăm în mod divin,</p>
                     <p>Și suntem în declin.</p>
                     <p rend="italic">Se aude zgomot de afară.</p>
                     <p>2-LEA ELEV: Mi se pare că aud vocea profesorului Zgârcescu.</p>
                     <p>3-LEA ELEV: O! Ce ghină! Ce ghină!</p>
                     <p>1-UL ELEV: Repede, travestirea și afară!</p>
                     <p rend="italic">Toți scot din buzunare câte o pălărie moale, pun la loc șepcile în buzunar apoi se întorc și pleacă. La spate cămășile le sunt scoase din pantaloni.</p>
                  </div>
                  <div type="div4">
                     <head>
                        <anchor xml:id="id_SCENA_XV"/>SCENA XV</head>
                     <p rend="center italic">Acetilena intră ca o stea în mână.</p>
                     <p>ACETILENA <hi rend="italic">(cântând)</hi>: Cine primește steaua frumoasă și luminoasă?</p>
                     <p>TOȚI <hi rend="italic">(mirați)</hi>: Ce este? Ce?…</p>
                     <p>BURSUC: Uite steaua în post, pardon…</p>
                     <p>ACETILENA: Asta e steaua modernă, steaua care vestește secolul al 20-lea, steaua cu Acetilenă!</p>
                     <p>TOȚI <hi rend="italic">(speriați)</hi>: Acetilena?! Acetilena! <hi rend="italic">(Se reped iute spre </hi>ușă.)</p>
                     <p>ACETILENA <hi rend="italic">(oprindu-i)</hi>: Stați! Nu fugiți! Asta e acetilena națională, un panaceu universal, bună pentru orice, și care poate îi întrebuințată ca lumină, ca explozibil și ca doctorie de către opozanții care vor să devină guvernamentali. Calitățile ei sunt mari; ascultați.</p>
                     <p>Cuplete pe aria din „Vânzătorul de păsări”</p>
                     <p>Când opaițul ardeam </p>
                     <p>Și mucările țineam </p>
                     <p>Eram mult mai luminați </p>
                     <p>Mai puțin întunecați…</p>
                     <p>Vremurile unde sunt </p>
                     <p>Când cu chibrituri de vânt </p>
                     <p>Și cu scântei din amânar </p>
                     <p>Aveam foc cât un pojar?</p>
                     <p>Acuma, chip, ne-am dres,</p>
                     <p>Azi suntem în progres…</p>
                     <p>Avem în lămpi mult, foc,</p>
                     <p>Dar în noi nu mai e de loc.</p>
                     <p>Luminarea mea de seu,</p>
                     <p>Cât de bună erai zău! </p>
                     <p>Ori ardea-i ori nu ardea-i </p>
                     <p>Însă știți că nu pârleai!…</p>
                     <p>Azi ne frigem, explodăm,</p>
                     <p>Ori orbim, ori ne-ncurcăm,</p>
                     <p>Ne lovim, cădem în bot </p>
                     <p>Și lumina-i peste tot.</p>
                     <p>O bec afurisit!</p>
                     <p>Cine te-a născocit?…</p>
                     <p>Acetilenă, gaz,</p>
                     <p>Prea ne dați mult necaz!</p>
                     <p>FORFECARU: Lasă că cunoaștem noi acetilena de când cu explozia de la grădina Bristol.</p>
                     <p>CHELNERUL: Când toți mușterii au fugit fără să plătească consumațiile.</p>
                     <p>ACETILENA: Și acuma mă duc să luminez națiunea, adică Camera, Senatul și mai ales Consiliul Comunal. <hi rend="italic">(Iese cântând.)</hi> Cine primește steaua frumoasă și luminoasă!</p>
                  </div>
                  <div type="div4">
                     <head>
                        <anchor xml:id="id_SCENA_XVI"/>SCENA XVI</head>
                     <p rend="center italic">Doi bragagii turci intră fugind, urmăriți de un agent și de doi sergenți cu tesacele scoase.</p>
                     <p>TURCII: Alah! Aman! Aman be!</p>
                     <p>FORFECARU: Dar asta?…</p>
                     <p>AGENTUL: Niște turci.</p>
                     <p>FORFECARU: Ei, și dacă sunt turci?</p>
                     <p>AGENTUL: Vezi că pe lângă că sunt turci mai sunt și tineri…</p>
                     <p>FORFECARU: Ei?!</p>
                     <p>AGENTUL: Ei! Politica țării noastre nu îngăduie să primim în țară tineri turci.</p>
                     <p>BURSUC: Cu alte cuvinte nu mai putem primi în țară decât bragagii bătrâni!</p>
                     <p>AGENTUL: Taman așa! <hi rend="italic">(Către turci îmbrâncindu-i.)</hi> Haide! Noi cu politica externă nu facem leturghie cu bragă.</p>
                     <p>TURCII <hi rend="italic">(plângători)</hi>: Aman, be!</p>
                     <p>Cuplete pe aria „Evala, bre padișah”</p>
                     <p>Braga rece din Stambul </p>
                     <p>Până ieri vindeam destul, </p>
                     <p>Însă azi ni s-a-nfundat.</p>
                     <p>Spun că am fi complotat.</p>
                     <p>Taridiram, Taridiram.</p>
                     <p>Bragă rece în complot,</p>
                     <p>Ne-a nenorocit de tot.</p>
                     <p>Șampanica porc-ar fi,</p>
                     <p>Șampanica Pomery.</p>
                     <p>Taridiram…</p>
                     <p>Cică suntem tineri turci </p>
                     <p>De bei de la noi, te spurci,</p>
                     <p>Braga ne-a calomniat </p>
                     <p>Cu complot și cu rahat.</p>
                     <p>Taridiram…</p>
                     <p rend="italic">Ies urmați de poliție.</p>
                  </div>
                  <div type="div4">
                     <head>
                        <anchor xml:id="id_SCENA_XVII"/>SCENA XVII</head>
                     <p rend="center italic">Trei țărani intră prin fund.</p>
                     <p>CHELNERUL: Ce poftiți, mă rog? Aici nu e cârciumă!</p>
                     <p>1-IUL ȚARAN: Se vede că nu-ți cunoști încă drepturile și datoriile. Noi nu mai mergem la cârciumă tovarășe!</p>
                     <p>CHELNERUL <hi rend="italic">(indignat)</hi>: Eu, tovarăș cu voi?</p>
                     <p>2-LEA ȚĂRAN: Acuma noi mergem la glob, după cum zice prietenul Vaxenștain.</p>
                     <p>FORFECARUL <hi rend="italic">(lui Bursuc)</hi>: Ăștia trebuie să fie socialiști. <hi rend="italic">(Către țărani.)</hi> Ați venit de mult în București, prietenilor?</p>
                     <p>1-IUL ȚĂRAN: Piii! Am venitără chemați de interesele partidului și ale tovarășului Lățescu.</p>
                     <p>FORFECARU: A! D-voastră sunteți din organizație?</p>
                     <p>1-IUL ȚĂRAN <hi rend="italic">(măsurându-l)</hi>: Dumneata parcă ai fi o iscoadă burghezească. D-ta nu recunoști diuria valorii a lui… a lui… <hi rend="italic">(Se scarpină în cap.)</hi> A lui Carnaxi!</p>
                     <p>FORFECARU <hi rend="italic">(râzând)</hi>: Nu sunt iscoadă burgheză, măi băiete. Și dacă vreți vă conduc eu pe Calea Victoriei până la club.</p>
                     <p>2-LEA ȚĂRAN: Noi nu mergem pe Calea Victoriei, prietene, noi mergem numai pe calea legală.</p>
                     <p>BURSUC: Ați fi mergând voi pe calea legală, da am auzit că, pe ici pe colo, ați bătut pe primari, v-ați răsculat, ați dat foc! De!</p>
                     <p>1-UL ȚĂRAN: Păi de, domnule, când ne-o fi ajuns și nouă cuțitul la os, ne-om fi răsculat, om fi bătut, om fi dat foc, da’ vorba mea este că toate astea le-am făcut pe calea legală.</p>
                     <p>CEILALȚI ȚĂRANI: Așaai!…</p>
                     <p>Cor. Cuplete pe aria: Noi țăranii de la țară</p>
                     <p>Noi țăranii de la sate </p>
                     <p>Reformați azi ne găsim,</p>
                     <p>De când Vanghereanu frate,</p>
                     <p>Luptă să ne dezrobim.</p>
                     <p>Fisticescu ne mai spune </p>
                     <p>Să nu bem rachiu de prune,</p>
                     <p>Ci să bem Amer picon </p>
                     <p>La Bodega în salon.</p>
                     <p>Lumea Nouă ne vorbește </p>
                     <p>De ciocoi c-o să scăpăm.</p>
                     <p>Nu știm de se potrivește,</p>
                     <p>Cotizații însă dăm.</p>
                     <p rend="italic">Ies cântând.</p>
                  </div>
                  <div type="div4">
                     <head>
                        <anchor xml:id="id_SCENA_XVIII"/>SCENA XVIII</head>
                     <p rend="center italic">Antialcooliștii.</p>
                     <p rend="center italic">(Mai mulți domni cu nasurile foarte roșii intră repede).</p>
                     <p>1-UL ANTIALCOOLIST: Băiete! de urgență o sticlă de șampanie!.</p>
                     <p>2-LEA ANTIALCOOLIST: Mie o sticlă de cognac!</p>
                     <p>3-LEA ANTIALCOOLIST: Mie o sticlă de Whisiki englezesc.</p>
                     <p>1-UL ANTIALCOOLIST: Băiete, servește tot ce ai mai tare, mai spirtos. <hi rend="italic">(Chelnerul aleargă și servește).</hi>
                     </p>
                     <p>FORFECARU: Îmi permiteți… D-voastră, după figură, parcă n-ați fi bucureșteni.</p>
                     <p>2-LEA ANTIALCOOLIST: Nu, d-le, noi suntem din Iași, noi suntem Comitetul ligii antialcooliste veniți în București pentru ca să propagăm teoriile noastre. <hi rend="italic">(În timpul acesta toți toarnă și beau repede).</hi>
                     </p>
                     <p>BURSUC: Asta se cheamă propagandă… pardon?… <hi rend="italic">(Face cu degetul semnul băuturii).</hi>
                     </p>
                     <p>1-UL ANTIALCOOLIST: Acesta este sistemul nostru, sistemul, practic, științific, empiric și pedagogic conform cu celebra maximă: Apa trece, vedrele rămân!! Plecăm în pelerinaj și distrugem tot alcoolul, după cum vedeți. <hi rend="italic">(Pune paharul la gură și bea lung).</hi>
                     </p>
                     <p>Cuplete pe aria „Pentru Militari”</p>
                     <p>Suntem distrugători </p>
                     <p>De vinuri și licori </p>
                     <p>Și punem monopol </p>
                     <p>Pe orice alcool.</p>
                     <p>Îl prăpădim!</p>
                     <p>Îl nimicim!</p>
                     <p>Și îl sorbim!</p>
                     <p>Și-l înghițim!</p>
                     <p>Prin cârciumi când intrăm, </p>
                     <p>Îndată iama dăm </p>
                     <p>În țuică, bere, vin,</p>
                     <p>În rachiu și pelin</p>
                     <p>Ne cherchelim!</p>
                     <p>Ne țucsuim!</p>
                     <p>Și ne ciupium! </p>
                     <p>Și ne trăsnim!</p>
                     <p>Sărmani propagandiști </p>
                     <p>Antialcooliști,</p>
                     <p>Noi ne sacrificăm </p>
                     <p>Când veșnic ne-afumăm!</p>
                     <p>Noi nu-ntrebăm!</p>
                     <p>Când ne-mbătăm! </p>
                     <p>De-i rău, de-i bun </p>
                     <p>Și suntem tun!</p>
                     <p>FORFECARU: Domnilor în așa ligă mă înscriu și eu.</p>
                     <p>2-LEA ANTIALCOOLIST: Și acuma înainte! Mergem să distrugem alcoolul la Bodega. <hi rend="italic">(Pleacă.)</hi>
                     </p>
                     <p>CHELNERUL <hi rend="italic">(dând fuga)</hi>: Mă rog, domnilor, plata! Datorați 50 de lei!</p>
                     <p>1-IUL ANTIALCOOLIST: Înapoi! După ce noi ne sacrificăm pentru binele umanității, cutezi să ne mai ceri și parale! Mizerabile!... <hi rend="italic">(Pleacă.)</hi>
                     </p>
                     <p>CHELNERUL <hi rend="italic">(plângător revenind)</hi>: Au plecat fără să plătească! Bine, domnule, o asemenea ligă te lasă fără mămăligă!</p>
                  </div>
                  <div type="div4">
                     <head>
                        <anchor xml:id="id_SCENA_XIX"/>SCENA XIX</head>
                     <p rend="italic">Intră mai multe perechi de măști la brațul mai multor domni. Intrare zgomotoasă, sărituri, dansuri etc.</p>
                     <p>FRIȘCA <hi rend="italic">(scoțând masca)</hi>: Mi-e sete! Dați-mi să beau! Mor!</p>
                     <p>LOLO <hi rend="italic">(același joc)</hi>: Mi-e foame! De mâncare! Mor de foame!</p>
                     <p>1-UL DOMN: Un mare bărbat de stat a zis: „Nu moare nimeni de foame în țara românească!”</p>
                     <p>FRIȘCA: Ia mai lasă-ne cu bărbații d-tale de Stat! Eu am programul meu!</p>
                     <p>BURSUC: De când nu mai au guvernele programe, poftim unde s-au încuibat.</p>
                     <p>LOLO: Ba încă un program foarte deschis.</p>
                     <p>1-IUL DOMN: Și avansat, fiindcă doamna nu disprețuiește avansurile.</p>
                     <p>BURSUC: Un fel de program democratic, înțeleg: 8 ore de lucru!</p>
                     <p>FORFECARU: Dar fără repaos duminical!</p>
                     <p>2-LEA DOMN: Dragă Lolo, mie care îți împărtășesc programul, dă-mi voie să-ți depun la picioare!…</p>
                     <p>LOTO: Ei, aș! Vrei să-mi răpești inima.</p>
                     <p>1-UL DOMN: Nu e niciun pericol; domnul nu se ridică niciodată așa de sus!</p>
                     <p>FORFECARU: Fiindcă suntem în așa agreabilă companie, eu propun să aducem o bandă de lăutari și să tragem un chef.</p>
                     <p>TOȚI: Da! Da! Lăutarii! Lăutarii! <hi rend="italic">(Lăutarii apar din dreapta.)</hi>
                     </p>
                     <p>1-IUL DOMN: Draga mea Frișcuțo, deputatul tău nu te așteaptă?</p>
                     <p>FRIȘCA: Ei și? Îi fac și eu o disidență de o noapte și atâta tot.</p>
                     <p>TOȚI: Bravooo!… Lăutarii!…</p>
                     <p rend="italic">Se prind cu toții și joacă o sârbă, o bătută, sau un alt danț Bursuc joacă între cele două măști. Mare tablou final plin de mișcare.</p>
                     <p rend="center bold">---- CORTINA ----</p>
                  </div>
               </div>
               <div type="div3">
                  <head>
                     <anchor xml:id="id_ACTUL_AL_II-LEA"/>ACTUL AL II-LEA</head>
                  <div type="div4">
                     <head>
                        <anchor xml:id="id_PERSONAJELE_2"/>PERSONAJELE</head>
                     <p rend="italic">Un laptagiu </p>
                     <p rend="italic">O femeie </p>
                     <p rend="italic">Un oltean </p>
                     <p rend="italic">Unu cu priț-dreț </p>
                     <p rend="italic">Iaurgiul</p>
                     <p rend="italic">«Porumbielu fiert»</p>
                     <p rend="italic">Un Găzar </p>
                     <p rend="italic">Un săpunar </p>
                     <p rend="italic">Un precupeț </p>
                     <p rend="italic">Alt precupeț </p>
                     <p rend="italic">Un oțetar </p>
                     <p rend="italic">Un zarzavagiu </p>
                     <p rend="italic">Un bragagiu </p>
                     <p rend="italic">Unul chifle </p>
                     <p rend="italic">Un telal</p>
                     <p rend="italic">Un vânzător de ziare </p>
                     <p rend="italic">Bursuc, senator </p>
                     <p rend="italic">Ibricescu, dentist </p>
                     <p>
                        <hi rend="italic">Forfecaru</hi>, <hi rend="italic">reporter </hi>
                     </p>
                     <p rend="italic">Pădurescu </p>
                     <p rend="italic">Un grom </p>
                     <p rend="italic">Birtescu </p>
                     <p rend="italic">Un ofițer </p>
                     <p rend="italic">O actriță </p>
                     <p rend="italic">Un elev </p>
                     <p>''<hi rend="italic">Un june Gigerl </hi>
                     </p>
                     <p rend="italic">Agiu artist dramatic </p>
                     <p rend="italic">Rafael</p>
                     <p rend="italic">Mai multe bicicliste</p>
                     <p rend="italic">Un bărbat</p>
                     <p rend="italic">Alt bărbat</p>
                     <p rend="italic">Ploiești</p>
                     <p rend="italic">Sardanapal</p>
                     <p rend="italic">Tulică-Atletu</p>
                     <p rend="italic">Legea Sindicatelor agricole</p>
                     <p rend="italic">Legea comunală</p>
                     <p rend="italic">Tradutore</p>
                     <p rend="italic">Vântură-Țară</p>
                     <p rend="italic">Un măturător</p>
                     <p rend="italic">Havanescu</p>
                     <p rend="italic">Primul comisionar</p>
                     <p rend="italic">Al doilea comisionar</p>
                     <p rend="italic">Un sergent</p>
                     <p rend="italic">Un tenor</p>
                     <p rend="italic">O primadonă</p>
                     <p rend="italic">Un bariton</p>
                     <p rend="italic">Un bas</p>
                     <p rend="italic">Monopolul actrițelor </p>
                     <p rend="italic">Reprezentantul Direcției,</p>
                     <p rend="center italic">Jandarmi, popor, femei, copii.</p>
                  </div>
                  <div type="div4">
                     <head>
                        <anchor xml:id="id_TABLOUL_I"/>TABLOUL I</head>
                     <p rend="italic">Scena reprezintă o piață. În fund teatru cu terasă. În dreapta cafeneaua Evropsky. Deasupra balcon, pe care stă scris: Clubul Conservator. În stânga o casă cu trei etaje și cu balcon de marmură.</p>
                     <p rend="italic">La ridicarea cortinei precupeți și vânzători trec din dreapta în stânga și vice-versa strigând.</p>
                     <p>LAPTAGIU: Lapte! Lapte!</p>
                     <p>O FEMEIE: Ouă de găină! Ouă! Ouă!</p>
                     <p>UN OLTEAN: Mielul Miel! Ce mai mielușea!</p>
                     <p>UNU CU PRIȚ-PREȚ: Priț-preț! Ce mai bune, priț-preț!</p>
                     <p>IAURGIU: Iaurt proaspăt! Iaurt.</p>
                     <p>O FEMEIE. Porumbielu fiert! Porumbielu-porumbiel!</p>
                     <p>GĂZAR: Gaz! Gaz! Ai la gaz!</p>
                     <p>SĂPUNAR: Săpun! Săpun!</p>
                     <p>PRECUPEȚ: Strugurei-struguri de Dealu mare! Of! ce mai razachie!</p>
                     <p>ALT PRECUPEȚ: Pepeni-pepeni! Boșari di Braila, boșari!</p>
                     <p>OȚETAR: Oțet!… Oțet!</p>
                     <p>ZARZAVAGIU: Ceapă, măraru, pătrunzelu, dovlecei noi, dovlecel!</p>
                     <p>PRECUPEȚ: Pui de găină, pui, pui!</p>
                     <p>BRAGAGIU: Hai la braga rece… Șampania bună, ce mai șampanică.</p>
                     <p>UNU CU CHIFLE: Trei chifle zece bani! Trei chifle zece bani!</p>
                     <p>UN TELAL: Haine vechi! Cumpărăm!</p>
                     <p>UN VÂNZĂTOR DE ZIARE: Universul, Adeverul! Dreptatea, Epoca, Timpul, Constituționalul și Drapelul de mâine… Voința Națională, Liberalul și Moș Teacă!</p>
                     <p rend="italic">În timpul acesta apare Bursuc și Forfecaru.</p>
                     <p>BURSUC: Să cunoaște domnule că suntem în Capitală. Uite viață, uite mișcare!</p>
                     <p>IBRICESCU <hi rend="italic">(apărând din dreapta, cum îl vede pe senator scoate pălăria și se apropie făcând mari complimente)</hi>: Cu plecăciune domnu senator. Când ați venit? D-vostră, Cone Forfecaru ce faceți, sunteți bine?</p>
                     <p>BURSUC: Am venit chiar azi!</p>
                     <p>FORFECARU: Bine Ibricescule.</p>
                     <p>IBRICESCU: Bine se dai Domnizeu, se ajute Domnizeu la toate lume și mie.</p>
                     <p>PĂDURESCU <hi rend="italic">(strigă tare dintre culise și apoi apare)</hi>: Ibricescu!</p>
                     <p>IBRICESRU <hi rend="italic">(întorcându-se și văzându-l strigă și el tare)</hi>: Niubunule!… Uite domnu senator, asta profesor, asta invețe po copile la scola! Pfui!</p>
                     <p>UN GROM <hi rend="italic">(se apropie repede și îi spune ceva la ureche lui Ibricescu)</hi>.</p>
                     <p>IBRICESCU: Aine dame ist ghecomt? Kom glaih!.. Cu plecăciune domnu senator. Salutare cone Forfecaru, <hi rend="italic">(Pleacă).</hi>
                     </p>
                     <p>PĂDURESCU: Ibricescu <hi rend="italic">(acesta se uită înapoi.)</hi> Ai uitat o măsea!</p>
                     <p>IBRICESCU: Ninbunule! <hi rend="italic">(Pleacă repede.)</hi>
                     </p>
                     <p>PĂDURESCU <hi rend="italic">(se ia după el strigând)</hi>: Ibricescu! Ibricescu!</p>
                     <p>BIRTESCU <hi rend="italic">(din ușa caselor cu trei etaje)</hi>: Ce faci Bursuc?</p>
                     <p>BURSUC: A! Birtescu, ce faci? Aici stai?</p>
                     <p>BIRTESCU: Da. Vezi ce mai case. <hi rend="italic">(Arătând balconul.)</hi> Marmură de Cararia!</p>
                     <p>BURSUC: Da! Tocmai așa am văzut și la Palatul…</p>
                     <p>BIRTESCU: Ași! Ce stai de vorbești, săpun! Aici e cașcaval!</p>
                     <p>BURSUC: Și ale cui sunt casele?</p>
                     <p>BIRTESCU: Birtescu, milioneru!</p>
                     <p rend="italic">Din toate părțile încep să apară actori și actrițe urmate de servitoare, care poartă coșuri și coșulețe cu îmbrăcăminte. Toți merg spre teatru. După fiecare artistă se ia câte un ofițer, civil, student, elevi din liceu etc.</p>
                     <p>UN OFIȚER <hi rend="italic">(unui civil)</hi>: După ea monșer!</p>
                     <p>O ACTRIȚĂ <hi rend="italic">(servitoarei)</hi>: Aidi repede că am întârziat!</p>
                     <p>OFIȚERUL: D-ră de când v-am văzut!</p>
                     <p>ACTRIȚA: Știu, domnule, m-ai și iubit. Dar n-am vreme acum, după teatru.</p>
                     <p>UN ELEV <hi rend="italic">(altei actrițe)</hi>: D-ră, depun la picioarele d-tale…!</p>
                     <p>ACTRIȚA: Ghiozdanul cu cărțile! Știu! Îți foarte mulțumesc!</p>
                     <p>UN JUNE GIGERL: D-ră, compătimiți, vă rog și opriți-vă un moment.</p>
                     <p>ACTRIȚA: Fugi dragă, că te vede bătrânu’ meu.</p>
                     <p rend="italic">Alții apucă servitoarele, unii le dă bacșișuri.</p>
                     <p>BURSUC: Dar ce, frate, de acuma se duc actorii la Teatru?</p>
                     <p>FORFECARU: Așa-i acuma, de când sunt la modă cantinele școlare, mănâncă și actorii la teatru. De la 9 de dimineață și până la 12 noaptea sunt la lucru.</p>
                     <p>BURSUC: Cum să poate domnule! La teatru nu s-a admis opt ore de lucru? Asta-i curat scandal!</p>
                     <p>FORFECARU: Vezi, actrițele în deosebire de toți lucrătorii sunt pentru cât mai multe ore de lucru.</p>
                     <p>AGIU <hi rend="italic">(care a privit din mijlocul pieței la actorii care se duceau la teatru, înaintează)</hi>: Vă întreb pe dumneavoastră, că sunteți unu’ senator și altu’ gazetar, legea și condeiul țării: Bine e? Drept e? frumose?</p>
                     <p>BURSUC: Ce, mă rog?</p>
                     <p>AGIU: Toți în teatru, numai eu afară din teatru.</p>
                     <p>BURSUC: Cum se poate? Asta-i adevărat scandal! Pardon!</p>
                     <p>FORFECARU: Așa am scris și eu<hi rend="italic">:</hi> Scandalul de la teatru.</p>
                     <p>AGIU: Și ziceți că să nu fiu paraponisit! Ba sunt! <hi rend="italic">(Cântă.)</hi>
                     </p>
                     <p>Sunt paraponisit,</p>
                     <p>Ne metaherisit,</p>
                     <p>Din teatru azvârlit,</p>
                     <p>Zvârlit de un pârlit!</p>
                     <p rend="italic">În timpul acesta Rafael, cu un enorm joben pe cap și cu gulerul ridicat, merge repede spre teatru.</p>
                     <p>RAFAEL: Astăzi trebuie să fiu mai de vreme la teatru, plius- u-moaen!</p>
                     <p>AGIU <hi rend="italic">(văzându-l)</hi>: Dar ce faci Musiu Râfăilă?</p>
                     <p>RAFAEL <hi rend="italic">(deșteptându-se)</hi>: A!… da… uitasem… nu mai sunt. <hi rend="italic">(Vine spre Agiu.)</hi>
                     </p>
                     <p>AGIU: Vezi, așa! Monșer! Ei, bine e? Îți place și d-tale afară din teatru?</p>
                     <p>BURSUC: Cum, d-l Rafael nu mai e la teatru? Pardon. Asta-i un adevărat scandal! Trebuie să protestăm.</p>
                     <p>RAFAEL <hi rend="italic">(arătând la gazetar)</hi>: D-lor, presa!</p>
                     <p>BURSUC: Apă! Că și presa a ajuns la noi pardon…</p>
                     <p>AGIU: Lasă, d-le senator, că și d-lui m-a ținut pe mine la ușa teatrului! Ei, acum îți place?... Taci! nu zici nimic?</p>
                     <p>UN ACTOR <hi rend="italic">(care trece se oprește și declamând)</hi>: Durerile mari sunt mute!</p>
                     <p>AGIU: Carnacsi vre! Poftiți! D-lor râd, d-lor fac chef, d-lor sunt veseli! Toți mucoșii, toți ăia, cari nu sunt buni de nimic se hrănesc pe conta statului… Numai eu… și ziceți ca să nu fiu paraponisit!… Ba sunt!</p>
                     <p rend="italic">Cântă din nou bucata: „Sunt paraponisit”. Rafael cântă după el înecat în lacrimi și ștergându-și ochii ca și Agiu cu o basma mare popească. Se ia amândoi la braț și pleacă spre fund.</p>
                     <p>
                        <hi rend="italic">În acest moment mai multe bicicliste și bicicliști apar din stânga și merg spre dreapta. La biciclete table de un metru cu nu</hi>
                        <hi rend="italic">mere mari și clopote de asemenea. Deasupra bicicletelor arcuri mari de care sunt atârnate lampioane de </hi>un metru, lampioane atârnate și înainte și la spate. După ce fac un ocol pe scenă se opresc, coboară și, stând lângă biciclete, cântă; apoi ies prin dreapta.</p>
                     <p>BICICLISTELE</p>
                     <p>Noi suntem bicicliste <lb/>Cu farmec și noroc,<lb/>Noi facem la conchiste <lb/>Zburând din loc în loc<lb/>
                        <lb/>Când agităm pedala <lb/>Și ținem de Ghidon,<lb/>Toți junii dau năvala, —<lb/>Toți junii de bon-ton.<lb/>
                        <lb/>Vrășmașul nostru este <lb/>Greoiul de tram-car,<lb/>Când trecem fără veste <lb/>Și fără felinar.<lb/>
                        <lb/>Altfel suntem artiste <lb/>Cu farmec și noroc,<lb/>Noi facem la conchiste <lb/>Zburând din loc în loc.</p>
                     <p>BURSUC <hi rend="italic">(lui Forfecaru)</hi>: Bine, dar ce fuse asta, domnule?</p>
                     <p>FORFECARU: Ordonanța poliției, d-le! Ca să se poată feri tramcarele și tramvaiele să nu le răstoarne bicicliștii.</p>
                     <p>BURSUC: Da asurzește lumea, d-le, e mai rău ca la moși, pardon!</p>
                     <p rend="italic">De la cafeneaua Evropsky ies mai mulți bărbați fiecare cu câte o femeie ținându-și mâinile ca și cum ar voi să se hipnotizeze.</p>
                     <p>PRIMUL BĂRBAT: A mea lăcrămează!</p>
                     <p>ALT BĂRBAT: A mea doarme!</p>
                     <p>ALT BĂRBAT: Eu nu pot domnule s-o adorm de loc, e teribil de tare!</p>
                     <p>BURSUC: Dar ăștia ce mai sunt?</p>
                     <p>FORFECARU: Societatea… științelor oculte!</p>
                     <p>BURSUC: A! ha! Am auzit! Spiritiștii de!… Și ce fac d-le. Uite să adoarme așa și pe urmă ghicesc viitorul, trecutul și prezentul.</p>
                     <p rend="italic">Din fund apare Sardanapal la braț cu Ileana, o țărancă blondă și urmat de Ploiești, Gonst, Mătură. Ei se opresc și privesc spre cei ce se hipnotizează.</p>
                     <p>PLOIEȘTI: Iată, Sardanapal, lumea visată de tine! Aci e pământul făgăduinței!</p>
                     <p>SARDANAPAL: Da! Iată singurul vlăstar nedegenerat din rasa latină! Aci e câmpul în care trebuie să lucrez. Iată idealul Androgin!</p>
                     <p>FORFECARU <hi rend="italic">(văzându-l pe Sardanapal)</hi>: Primejdie!</p>
                     <p>BURSUC: Ce-i omule?</p>
                     <p>FORFECARU: Propaganda catolică!</p>
                     <p>BURSUC: Ce spui?</p>
                     <p>FORFECARU: Da, cel mai periculos agent!</p>
                     <p>BURSUC: Am să interpelez guvernul chiar azi și am să zic: <hi rend="italic">(Scoate carnetul și scrie.)</hi> „Interpelez întreg guvernul și somez pe d-l Prim-Ministru și pe d-nii Miniștri de interne, externe, justiție, război și drumurile de fier, să răspundă: cum tolerează d-lor în țară pe cel mai periculos agent al propagandei catolice? Știe d-nii miniștrii — dar de unde să știe, că poliția se ocupă numai cu alegerile — ce s-a petrecut aseară pe piața teatrului? Sute, ce sute? Mii de oameni au fost atrași în cursă. Propaganda catolică a încercat să-i adoarmă ca pe urmă să-i boteze catolici! „<hi rend="italic">Șerșe la fam!</hi>” D-le ministru! Cine este una numită Ileana, la care și-a făcut cuib propaganda catolică!”</p>
                     <p rend="italic">Din stânga apar: Tulică-Atletu, Comisaru și mai mulți jandarmi. Dintre culise se dă semnalul de foc cu trompeta. Agenții îmbrâncesc lumea strigând: La o parte! La o parte! Lăsați piața liberă, d-lor, piața liberă!</p>
                     <p>TULICĂ-ATLETU <hi rend="italic">(comisarului)</hi>: Las’ pe mine, d-le comisar, că-i reped eu acum. <hi rend="italic">(Se repede în mulțime și de câteva ori îmbrâncește pe cineva ca să-l scoată afară. Jocul se repetă de câteva ori. Cade el pe spate. Încetul cu încetul lumea se retrage).</hi>
                     </p>
                     <p>FORFECARU <hi rend="italic">(care în timpul acesta vorbise cu Comisaru)</hi>: Ști ce e? Duc la gară pe cel mai periculos individ pentru siguranța Statului.</p>
                     <p>BURSUC: Ce spui? Și ce vor să facă cu el?</p>
                     <p>FORFECARU: Îl expulzează.</p>
                     <p>BURSUC: Da ce a făcut?</p>
                     <p>FORFECARU: Pune în pericol existența Statului!</p>
                     <p rend="italic">Apare cortegiul. Mai mulți soldați cu puștile cu baionetă, în mijlocul lor un copil cu cămașa scoasă la spate, desculț, cu pantaloni scurți, legat în fiare.</p>
                     <p rend="italic">Jandarmii și poliția cântă cuplete, iar copilul cu refren strigă plângând: Mama, duceți-mă la mama!</p>
                     <p>CORUL:</p>
                     <p>L-avem cu siguranță<lb/>Și-l ducem în instanță,<lb/>Aceasta este drama!</p>
                     <p>COPILUL: Duceți-mă la mama!</p>
                     <p>CORUL:</p>
                     <p>Să-l expulzăm mai bine,<lb/>Căci de scandal se ține, —<lb/>Ia hai să-l trecem vama!</p>
                     <p>COPILUL: Duceți-mă la mama!</p>
                     <p rend="italic">Pe balconul clubului conservator apare un bătrân și, când se termină cupletele, aplaudă zgomotos.</p>
                     <p>BURSUC <hi rend="italic">(cu entuziasm)</hi>: Așa a fost în totdeauna în momentele de grea cumpănă pentru această țară. Toți adevărații patrioți și-au dat mâna, toate neînțelegerile și urile de partid au amuțit.</p>
                     <p rend="italic">Din stânga apare țipând LEGEA SINDICATELOR AGRICOLE, o femeie ciufulită și cu cămașa zdrențe. Ține cu mână fâșiile cămășii ca să nu să vadă corpul. Pe cap coceni și paie de grâu. Din dreapta apare LEGEA COMUNALĂ în același hal și țipând ca și cea dintâi. Pe cap un chipiu de axizar.</p>
                     <p>LEGEA SINDICATELOR AGRICOLE: Afurisită Cameră!</p>
                     <p>LEGEA COMUNALĂ: Blestemat Senat!</p>
                     <p>LEGEA SINDICATELOR AGRICOLE: Priviți cum m-au rupt d-nii deputați!</p>
                     <p>LEGEA COMUNALĂ: Uitați-vă cum m-au morfoit domnii senatori!</p>
                     <p>LEGILE ÎNGROPATE</p>
                     <p>(Pe aria figurii III din <hi rend="italic">lancier)</hi>
                     </p>
                     <p>Aoileu, aoileu, vai de noi! bis Ce mai bătaie, ce mai război!</p>
                     <p>Cameră și Senat, sunt la fel, bis </p>
                     <p>Ne-a sfâșiat ca un cățel…</p>
                     <p>Aoileu, aoileu, vai de noi! bis </p>
                     <p>Ce mai bătaie, ce tărăboi!</p>
                     <p rend="italic">Cântă fiecare cupletul și apoi împreună, ies.</p>
                     <p rend="italic">Mai mulți literați cu plete, redingote lungi etc.… purtând suluri mari de hârtie, apar din toate părțile și intră în Teatru.</p>
                     <p>FORFECARU: Vezi d-le, ce vrea să zică direcție nouă? Redeșteptarea sentimentelor naționale. Toți scriitorii români pot să-și vadă în fine operele lor reprezentate.</p>
                     <p>TRADUTORE <hi rend="italic">(apare trăgând după el o roabă încărcată cu manuscrise. El apare cântând aria din Boccacio: „Cărți bune”).</hi>
                     </p>
                     <p>FORFECARU: Ce sunt astea?</p>
                     <p>TRADUTORE: Apoi de când cu direcția cea nouă, care e protectoarea lucrărilor originale, traducțiile nu se mai trec decât cu toptanul.</p>
                     <p>VÂNTURĂ ȚARĂ <hi rend="italic">(precupeț, apare din teatru cu un curcan în fie-care mină)</hi>: Dumnezeule… Toate se trec, numai curcanii mei nu se joc!</p>
                     <p rend="italic">Prin dreapta spre stânga apar mai multe proiecte de legi. Femeile sunt îmbrăcate numai în cămăși și la dreapta și la stânga au cartoane mari, așa că nu se văd de loc.</p>
                     <p>UN MĂTURĂTOR <hi rend="italic">(ducându-le cu un băț de la spate)</hi>: La arhivă! La arhivă!</p>
                     <p rend="italic">Trec proiecte încet iar orchestra cântă un marș funebru.</p>
                     <p>HAVANESEU <hi rend="italic">(apare furios din stânga)</hi>: Protestez! Protestez! Copiii mei! Fetele mele! <hi rend="italic">(Toate legile se îngrămădesc în jurul lui)</hi>.</p>
                     <p>FETELE: Papa! Papa! Scapă-ne! Ne îngroapă!</p>
                     <p>HAVANESCU: D-le, te rog să-mi lași fetele să se bucure și ele de favorurile deputaților și de admirația Senatului.</p>
                     <p>MĂTURĂTORUL: Ia lasă, d-le, că n-am vreme. Mă grăbesc că mai sunt și altele de îngropat. <hi rend="italic">(Fetele plâng zgomotos.)</hi>
                     </p>
                     <p>HAVANESCU: Lacrimile voastre vor fi răzbunate, vă jur! D-le, să știi, că-ți declar război! Mă duc să mă înarmez. <hi rend="italic">(Fuge în cafeneaua Evropsky.)</hi>
                     </p>
                     <p>MĂTURĂTORUL Fă ce vrei, d-le. <hi rend="italic">(Fetelor.)</hi> Hai, hai! <hi rend="italic">(Le duce de la spate spre culise. Dispar pe când orchestra cântă iar marș funebru). </hi>
                     </p>
                     <p rend="italic">Havanescu se întoarce imediat, cu un tamovar în brațe, din care iese fum și uitându-se după măturător amenințător.</p>
                     <p rend="italic">Cântă cupletele:</p>
                     <p>HAVANESCU:</p>
                     <p>Lupta mare se încinge,</p>
                     <p>Am dat foc la Samovar,</p>
                     <p>Vom vedea cine va-nvinge,</p>
                     <p>De acuma n-am habar.</p>
                     <p>Căci în lupta necurmată </p>
                     <p>Samovarul e ciapcân,</p>
                     <p>El îți schimbă dintr-odată </p>
                     <p>În prieten pe păgân.</p>
                     <p>Nici Popov nici Karavana </p>
                     <p>Nu e ceaiul cel mai rar,</p>
                     <p>Idealul e havana </p>
                     <p>Și un ceai parlamentar.</p>
                     <p>Azi când lupta se încinge </p>
                     <p>Când paharul e amar,</p>
                     <p>Eu sunt sigur c-oi învinge:</p>
                     <p>Am dat foc la Samovar.</p>
                     <p>
                        <hi rend="italic">(Strigă tare.)</hi> Hai, comisionar!</p>
                     <p rend="italic">Doi comisionari apar bătându-se.</p>
                     <p>PRIMUL COMISIONAR: Totdeauna ai căzut peste mine!</p>
                     <p>AL DOILEA COMISIONAR: Nu pot câștiga nimic din cauza ta! </p>
                     <p rend="italic">Un sergent apare în fund.</p>
                     <p>PRIMUL COMISIONAR: Aidi sergentul!</p>
                     <p>AL DOILEA COMISIONAR: Să cădem la pace.</p>
                     <p>1-IUL COMISIONAR: Să tratăm! </p>
                     <p>2-LEA COMISIONAR: Dai patru?</p>
                     <p>1-IUL COMISIONAR: Dau trei!</p>
                     <p>HAVANESCU: Comisionari <hi rend="italic">(se reped amândoi îmbrâncindu-se. Havanescu scoate un teanc de plicuri.)</hi> Aidi iute la adresă! <hi rend="italic">(Comisionarii iar se iau la îmbrânceală.)</hi>
                     </p>
                     <p>SERGENTUL: Ce-i acolo?</p>
                     <p>1-IUL COMISIONAR: Să tratăm!</p>
                     <p>2-LEA COMISIONAR: Aidi! Cât dai? <hi rend="italic">(Ies amândoi.)</hi>
                     </p>
                     <p>HAVANESCU: O să te văd eu, cioclu afurisit! Am să te ucid!</p>
                     <p rend="italic">Bursuc și încă câțiva deputați și senatori apar și vin în jurul lui Havanescu.</p>
                     <p>HAVANESCU: Bine-ați venit! La luptă! <hi rend="italic">(Le împarte havane.) </hi>
                     </p>
                     <p>TOȚI: La luptă!</p>
                     <p>HAVANESCU: Mi-au îngropat toate proiectele de lege! </p>
                     <p>TOȚI: Ce scandal!</p>
                     <p>UN SENATOR: Așa fac dumnealor. Dar cu mine nu merge! Eu știu una și bună: to be or not to be!</p>
                     <p>BURSUC: Adică: bei sau nu bei!</p>
                     <p>FORFECARU: Sau: vrei, nu vrei, înghite aiasmă! </p>
                     <p>SENATORU: Cu proiectul meu de lege trebuie să vrea, c-apoi!…</p>
                     <p>MĂTURĂTORUL <hi rend="italic">(se apropie)</hi>: Vă salut d-le senator! </p>
                     <p>SENATORU <hi rend="italic">(furios)</hi>: Ce poftiți?</p>
                     <p>MĂTURĂTORU: Pentru proiectu d-voastră.</p>
                     <p>TOȚI: Protestăm! La luptă!</p>
                     <p>HAVANESCU: Cântă: <hi rend="italic">(cupletele de mai sus)</hi>
                     </p>
                     <p rend="italic">Ies cu toții. S-a făcut întuneric.</p>
                     <p>BURSUC <hi rend="italic">(lui Forfecaru)</hi>: Grozav aș vrea să asist la o repetiție la teatru. Să văd și eu frățioare, actrițele mai de-aproape.</p>
                     <p>FORFECARU: Să mergem! O să întreb astă seară să vedem la ce oră e mâine o repetiție mai nostimă.</p>
                     <p rend="italic">Din dreapta apare primadona, din stânga tenorul, apoi baritonul și basul.</p>
                     <p rend="italic">Fiecare cântă.</p>
                     <p>TENORUL: </p>
                     <p rend="color(#000000)"> Am ises che-an donises kera Calipso </p>
                     <p rend="color(#000000)"> Ego se agapo. </p>
                     <p>PRIMADONA: Harașo!</p>
                     <p>Ne mine vidé vide harașo, șo! șo!</p>
                     <p>TENORU: Ego se agapo.</p>
                     <p>PRIMADONA: Harașo!</p>
                     <p>BARITONUL:</p>
                     <p rend="color(#000000)"> Dabuleche ciușmanda! ha! ha! Iaca mo </p>
                     <p>Iaca mo Calipso </p>
                     <p>PRIMADONA: Harașo</p>
                     <p>BASUL:</p>
                     <p>Calipso! Sultan mezat! ches geanabet! ches! </p>
                     <p>TENORU: Ti ine me to fes?</p>
                     <p>BASUL: Sultan ches!</p>
                     <p>BURSUC: Ce-i asta, domnule?</p>
                     <p>FORFECARU: Opera română, domnule, ce n-ai înțeles! </p>
                     <p rend="italic">Cântăreții se iau de mână și pleacă în teatru repetând împreună:</p>
                     <p>Ego se agapo </p>
                     <p>Iaca mo oalipso </p>
                     <p>Ti ine me to fes </p>
                     <p>ches! ches! ches!</p>
                     <p rend="italic">Din dreapta și din stânga apar îmbrăcați cu mantale negre, cu pălării mari, și cu felinare în mână, câte doi oameni. Ei cântă încet și se furișează spre fund, unde dispar.</p>
                     <p>BURSUC: Conspiratori!</p>
                     <p>FORFECARU: Ași! Inspectori școlari!</p>
                     <p>BURSUC: Ce face?</p>
                     <p>FORFECARU: Instrucția fără moralitate nu face doi bani.</p>
                     <p>BURSUC: Și?</p>
                     <p>FORFECARU: Instrucția o garantează inspecțiile de ziuă. Dar moralitatea…</p>
                     <p>BURSUC: Se-nțelege: inspecțiile de noapte!</p>
                     <p rend="italic">Mai multe doamne elegante și domni, cu tingiri, linguri, cuțite, furculițe etc. Apar cântând cuplete.</p>
                     <p>FORFECARU: Iată o instituție nobilă și caritabilă: Cantinele școlare!</p>
                     <p rend="italic">Monopolul actrițelor intră având două femei la dreapta și două la stânga: se țin cu toții de mijloc, fumează și au sticle de șampanie. La dreapta: Teatrul Hugo și Opereta franceză. La stânga: Teatrul Eforiei și Opera. Teatrul Hugo, o damă îmbrăcată în pantaloni albi și cămașă bărbătească, având pe mână haine negre. Opereta franceză, o damă în costum scurt. Opera rochie trenantă. Teatrul Eforiei, tricou cu fâșii în fată și la spate. Decoltată și cu o pălărie mare pe cap.</p>
                     <p>MONOPOLUL ACTRIȚELOR <hi rend="italic">(intră cântând)</hi>:</p>
                     <p>Eu sunt vestitul Monopol</p>
                     <p>Ce pe la fete dau târcol </p>
                     <p>Pe la Hugo, Eforie </p>
                     <p>Sexul cel frumos mă știe:</p>
                     <p>Toți mă știi și mă iubesc,</p>
                     <p>Că cu polițe plătesc.</p>
                     <p>Operă și Operetă </p>
                     <p>Nobilă și chiar cochetă </p>
                     <p>Toate vin, toate mă plac </p>
                     <p>Când sunt polițe în frac.</p>
                     <p>Eu sunt vestitul Monopol </p>
                     <p>Ce pe la fete dau târcol. </p>
                     <p rend="italic">Ies.</p>
                     <p rend="italic">Din toate părțile apar copii șchiopi, cu cârje, ologi, care intră în teatru jucând, învârtindu-se și rostogolindu-se.</p>
                     <p>FORFECARU: Să se mai zică d-le că-n țara românească nu-i totul posibil. Iată și balet român!!</p>
                     <p rend="italic">Pe terasa teatrului apar doi clovni. Unul cu o tobă mare și altul cu o trâmbiță. În mijlocul lor reprezentantul direcției în mare gală. La spate un imens lampion pe care stă scris cu litere colorate: „Nemaivăzut! În curând: un veac de 93 ani”. Clovnii cântă zgomotos. Publicul se aduna din toate părțile și umple scena. Intra repede din dreapta, Agiu; din stânga Rafael.</p>
                     <p>REPREZ. DIRECȚIEI: Poftiți, d-lor astă seară, Fata vântului, nemaivăzut și nemaiauzit. Toate vânturile, marea cu peștii, stacojii, midiile și stridiile, iele și îngeri, foc bengal și foc de artificii, muzică și declamație, spade, pistoale, și iatagane… poftiți, d-lor poftiți!</p>
                     <p>RAFAEL: Nu vine poporul la asemenea reprezentații de bâlci!</p>
                     <p>AGIU: Da! Nu vine poporu’!</p>
                     <p>RAFAEL: Trei zeci de ani de o direcție sănătoasă, plânsu moaen, l-a învățat să cultive frumosul, să-i placă numai o adevărată artă.</p>
                     <p>TOȚI: Da! Da!</p>
                     <p>REPREZ. DIRECȚIEI: Poftiți, d-lor, s-a lăsat prețurile pe jumătate <hi rend="italic">(Clownii fac un zgomot asurzitor.)</hi>
                     </p>
                     <p>TOȚI: Nu! Nu se poate!</p>
                     <p>AGIU și RAFAEL <hi rend="italic">(fug printre popor, spunând)</hi>: Să nu mergem! Să crape! Să dea faliment!</p>
                     <p>REPR. DIRECȚIEI: Poftiți, d-lor, gratis! gratis! </p>
                     <p rend="italic">Clownii sună cât pot iar Reprez. Direcției azvârlă în public bilete de intrare.</p>
                     <p>RAFAEL și AGIU: Nu primește poporu pomană!</p>
                     <p>TOȚI: Nu! Nu!</p>
                     <p>RAFAEL: M-au dat afară din teatru, să-i învăț eu minte.</p>
                     <p>AGIU: D-tale tot ți-a rămas ceva.</p>
                     <p>RAFAEL: Da mi-a rămas ea, credincioasă de trei zeci de ani!</p>
                     <p>ȘCOALA DE BELE-ARTE <hi rend="italic">(apare sărind într-un picior și ținută de mână de pictor. Lui Rafael)</hi>: Adio papa! <hi rend="italic">(Fuge în partea cealaltă.)</hi>
                     </p>
                     <p>RAFAEL <hi rend="italic">(cade în brațele lui Agiu)</hi>: Și ea. M-a părăsit și ea!</p>
                     <p>REPR. DIRECȚIEI: V-am dat cinci minute să vă gândiți. Acum vă somez să intrați în teatru!</p>
                     <p>AGIU: Nici morți!</p>
                     <p>RAFAEL <hi rend="italic">(abia ținându-se pe picioare)</hi>: Da! Nici morți!</p>
                     <p>REPR. DIRECȚIEI: Dacă-i așa: poliția și jandarmi! <hi rend="italic">(Cuplete. Mare ansamblu.)</hi>
                     </p>
                     <p rend="italic">Apar jandarmii călări pe cai de lemn și gardiștii. Mare învălmășeală. Fluierături țipete și îmbrânceli. Protestări.</p>
                     <p>BURSUC: Ce infamie, pardon!</p>
                     <p rend="center bold">---- Cortina ----</p>
                  </div>
                  <div type="div4">
                     <head>
                        <anchor xml:id="id_TABLOUL_AL_II-lea"/>TABLOUL AL II-lea</head>
                     <p rend="italic">Bursuc, senator </p>
                     <p rend="italic">Forfecaru, ziarist </p>
                     <p rend="italic">Fra-Diavolo </p>
                     <p rend="italic">Zurbagiul</p>
                     <p rend="italic">Spânzuratul </p>
                     <p rend="italic">Dantistul </p>
                     <p rend="italic">Un comisar</p>
                     <p rend="italic">Un ungur </p>
                     <p rend="italic">Un evreu </p>
                     <p rend="italic">Un grec </p>
                     <p rend="italic">Întâiul rănit </p>
                     <p rend="italic">Al doilea rănit </p>
                     <p rend="italic">Al treilea rănit </p>
                     <p rend="center italic">Răniți, comisari, răposați agenți.</p>
                  </div>
                  <div type="div4" rend="P72">
                     <head>
                        <anchor xml:id="id_SCENA_I_2"/>SCENA I</head>
                     <p rend="italic">Scena reprezintă o stradă sau o piață. Ba suc și Forfecaru intră fugind și gâfâind. Forfecaru înainte cu capul gol, Bursuc peste câte va secunde tot fără pălărie.</p>
                     <p>FORFECARU: Ufff! Ce căldură!</p>
                     <p>BURSUC <hi rend="italic">(apărându-se cu umbrela deschisă)</hi>: Pardon… Care va să zică, pardon, neică!… Ufff!.. <hi rend="italic">(Se reazemă de spate)</hi>.</p>
                     <p>FORFECARU: Mizerabilii!… Mi-ați luat nu numai pălăria, dar și țigara de havană!</p>
                     <p>Bursuc <hi rend="italic">(cu glas tare)</hi>: Am să le arăt eu, dacă e vorba! <hi rend="italic">(Și mai sus.)</hi> Am să-i interpelez în Senat! Și dacă n-o să-l interpelez, măcar am să-i întrerup! Și dacă n-o să-i întrerup cel puțin!… <hi rend="italic">(Se uită de jur împrejur.)</hi> De nu m-ar fi auzit cine-va!...</p>
                     <p>FORFECARU: Ei, și?</p>
                     <p>BURSUC: Înțelegi, poate să auză guvernul, pardon!…</p>
                     <p>FORFECARU: Pardon, nu înțeleg de loc!</p>
                     <p>BURSUC: Măi omule, sunt disident, pardon, nu uita!</p>
                     <p rend="italic">Se aude zgomot în afară.</p>
                     <p>FORFECARU <hi rend="italic">(plecând)</hi>: Ai s-o ștergem! Auzi că vin!</p>
                     <p>BURSUC: Ei aș șterge mai degrabă o pălărie că am rămas cu capul gol, pardon! <hi rend="italic">(Ies.)</hi>
                     </p>
                  </div>
                  <div type="div4">
                     <head>
                        <anchor xml:id="id_SCENA_II_2"/>SCENA II</head>
                     <p rend="italic">Mai mulți oameni îmbrăcați care în civil, care mitocănește, intră cântând în cor, descurajați, obosiți.</p>
                     <p>Cuplete pe aria din „La Poupé”</p>
                     <p>Suntem bătuți, suntem pe dric </p>
                     <p>Nu mai putem nimic!</p>
                     <p>Suntem pârliți și suntem rași</p>
                     <p>La roată trași!</p>
                     <p>Suntem pe dric, suntem pârliți</p>
                     <p>Ca vai de noi, stâlciți </p>
                     <p>Suntem și tunși, suntem și unși, </p>
                     <p>Bătuți și rași!</p>
                  </div>
                  <div type="div4" rend="P72">
                     <head>
                        <anchor xml:id="id_SCENA_III_2"/>SCENA III</head>
                     <p rend="italic">Fra-Diavolo iese din pământ. E îmbrăcat cu fustanelă; are pistoale la brâu; capul și manta lui Mefisto și pălăria lui Fra-Diavolo.</p>
                     <p>FRA-DIAVOLO <hi rend="italic">(se plimbă furios)</hi>: Ce însemnează asta; Kakohrononaki!</p>
                     <p>ZURBAGIU: Suntem pe dric, Măria Ta! Ne-a dat tava!</p>
                     <p>FRA-DIAVOLO <hi rend="italic">(ridicând mâinile)</hi>: Hiii!… și națiunea n-a răsuflat încă!…</p>
                     <p>SPÂNZURATU: Ne-a dat cățeaua!… Nea dat la manej!…</p>
                     <p>FRA-DIAVOLO: Da ce n-a răsuflat națiunea, mare diavole?… Unde sunt căpățânile de miel? Unde e dentistul partidului?…</p>
                     <p>DENTISTUL <hi rend="italic">(cu un mare clește la subsuoară)</hi>: Prezent, Măria ta!</p>
                     <p>FRA-DIAVOLO: Unde ți-e știința dentistule? Arată-ți motivu’!</p>
                     <p>DENTISTUL <hi rend="italic">(arată cleștele)</hi>: Poftim motivu’, Măria-ta! De azi dimineață și până acum am operat 200 garnituri: dar geaba!…</p>
                     <p>FRA-DIAVOLO: Nu-i adevărat… Dacă ai operat, unde e corpul delictului? Arătăm corpul delictului!…</p>
                     <p>DENTISTUL: Uitați-vă Măria ta! <hi rend="italic">(Îi arată niște fălci de bou.)</hi> Unora le-am scos fălcile cu totul!</p>
                     <p>FRA-DIAVOLO. Ufff!… Parcă mai răsuflă națiunea! Acuma înapoi cu toți la luptă și așteptați ajutorul din parte-mi.</p>
                     <p rend="italic">Toți pleacă abia târându-se cântând ultima strofă din cuplete.</p>
                     <p>FRA-DIAVOLO <hi rend="italic">(fluiera în degete)</hi>:</p>
                     <p rend="italic">Un alt fluierat în frunză îi răspunde din culise.</p>
                     <p>UN COMISAR: Ce ați poruncit, Măria Voastră?</p>
                     <p>FRA-DIAVOLO: Să înainteze legiunea străină!</p>
                     <p>COMISARUL: De urgență. <hi rend="italic">(Iese.)</hi>
                     </p>
                     <p>FRA-DIAVOLO: Acum ori niciodată, precum a spus celebrul Garibaldi la Termopile; ori noi să învingem, ori opoziția să moară.</p>
                  </div>
                  <div type="div4">
                     <head>
                        <anchor xml:id="id_SCENA_IV_2"/>SCENA IV</head>
                     <p rend="italic">Comisarul intră urmat de un Ungur, un Ovrei, un Grec etc.</p>
                     <p>COMISARUL: La ordine, Măria ta!</p>
                     <p>FRA-DIAVOLO: Trimite-i la luptă conform instrucțiilor primite.</p>
                     <p>COMISARUL: Vino încoace Ianoș!</p>
                     <p>UNGURUL: … Iștene!</p>
                     <p>COMISARUL <hi rend="italic">(îi dă o hârtie)</hi>: Ia carta și du-te repede la vot după cum ți-am spus.</p>
                     <p>UNGURUL: No iștene! asta este tot ca ghincolo! Ungur votează la loc de Olah! Eljen! <hi rend="italic">(Aruncă pălăria în sus și iese.)</hi>
                     </p>
                     <p>COMISARUL: Chir Leibule! Vino!</p>
                     <p>OVREIUL: Domn comisar, vă rog să nu spulzați pi mine; iu nu sunt sițialist!</p>
                     <p>COMISARUL: Nu e vorbă de expulzare! Na, ia carta asta și du-te la vot fără vorbă multă.</p>
                     <p>OVREIUL: Domnu comisar, mare bichirie ai făcut la chir Leibu! Dacă iu are drept să votez asta vra să zică che iu am pumuntinire! De acuma la iu chiamă Leibulescu. <hi rend="italic">(Iese jucând.)</hi>
                     </p>
                     <p>COMISARU: Poftim și d-ta chir Iani! Știi ce ai de făcut?</p>
                     <p>GRECUL: Lasa che stio iou maț bine ca dimiata! Ego votezo regulat de țințisprezețe ani și sub tote guvernele!</p>
                     <p>COMISARUL: Dacă-i așa fuga! Da știi să dai fuga grecule?</p>
                     <p>GRECUL: Ma me pare reu, domnu comisari; am fost la Larisa! (Iese.)</p>
                     <p rend="italic">Comisarul și cu ceilalți îi urmează.</p>
                  </div>
                  <div type="div4">
                     <head>
                        <anchor xml:id="id_SCENA_V_2"/>SCENA V</head>
                     <p rend="italic">Zurbagiu, Spânzuratu, Dentistu intră gâfâind. </p>
                     <p>ZURBAGIU: Ie prăpădu ăl mare, Măria ta!</p>
                     <p>FRA-DIAVOLO: V-am trimes chiar acuma legiunea străină! </p>
                     <p>VOCI: Geaba! Vai de noi! Ne-a dat gata!</p>
                     <p>FRA-DIAVOLO: Dacă-i așa să dați lovitura cea mare! Înainte internul! Înainte rezervele invizibile! Mii de bombe, mii de draci și mii de răposați!</p>
                     <p>Cuplete pe aria din „Robert Diavolul”</p>
                     <p>Duium de răposați </p>
                     <p>Din cimitirul Bellu,</p>
                     <p>Din gropi sculați </p>
                     <p>Și onoarea ne salvați,</p>
                     <p>Căci a sunat apelu;</p>
                     <p>Veniți votați!</p>
                     <p>Duium vestit și încercat din vechi vremuri, </p>
                     <p>Primește-ți azi carta de alegător,</p>
                     <p>În preajma urnei mute să nu tremuri. -bis.</p>
                     <p>La vot, la vot, la vot!</p>
                     <p>Eu îți sunt protector! Eu îți sunt protector! </p>
                     <p>Duium de răposați,</p>
                     <p>La urnă alergați!</p>
                     <p rend="italic">Morții ies din morminte înfășurați în giulgiuri. Tunete, fulgere, întuneric.</p>
                     <p>ZURBAGIU: Aoleo, Măria ta, ce făcuși? Uite a înviat și Napoleon I și Galibardi și Mahomet!…</p>
                     <p>FRA-DIAVOLO: Ei?…</p>
                     <p>ZURBAGIU: Păi… ăștia sunt streini și nu ați drept de vot. </p>
                     <p>FRA-DIAVOLO: Ești un dobitoc! Dacă au votat streinii cei vii, adică streinii cel morți de ce n-ar avea drept de vot?</p>
                     <p>VOCI: Așa ie!</p>
                     <p>FRA-DIAVOLO: Și acuma <hi rend="italic">(cu ton de comandă)</hi>: Pe căprării! înainteee!… marrrș!…</p>
                     <p rend="italic">Toată lumea se pune în mișcare și iese.</p>
                  </div>
                  <div type="div4">
                     <head>
                        <anchor xml:id="id_SCENA_VI_2"/>SCENA VI</head>
                     <p rend="italic">Bursuc și Ferfecaru se arată de după culise. </p>
                     <p>BURSUC: Am murit, pardon!</p>
                     <p>FORFECARU: De ce?…</p>
                     <p>
                        <hi rend="italic">BURSUC:</hi> A înviat și soacra mea, am văzut-o! </p>
                     <p>
                        <hi rend="italic">FORFECARU:</hi> Te-ai înșelat; femeile n-au drepturi electorale!</p>
                     <p>
                        <hi rend="italic">Bursuc: </hi>O fi, neică, dar pe când trăia, răposata, D-zeu s-o ierte, avea vot și pentru mine! (Se aude zgomot.)</p>
                     <p>
                        <hi rend="italic">FORFECARU:</hi> Șterge-o că vin!</p>
                     <p>
                        <hi rend="italic">BURSUC:</hi> Am șters-o, pardon! (Se retrag în culise.)</p>
                  </div>
                  <div type="div4">
                     <head>
                        <anchor xml:id="id_SCENA_VII_2"/>SCENA VII</head>
                     <p rend="italic">Se aude un mare zgomot, lovituri, țignale, vaite, apoi o mulțime speriată dă fuga din dreapta și traversează scena ieșind prin stânga. Apoi o grupă de răniți legați la cap, la mâini etc.</p>
                     <p>Cuplete pe aria „A Saint-Lazare” de Bruant.</p>
                     <p>De la Tunari acum venim </p>
                     <p>Cu mâna ruptă,</p>
                     <p>A fost pârjol, a fost sublim,</p>
                     <p>Cumplită luptă.</p>
                     <p>Cetașii lor ne-au prăpădit,</p>
                     <p>Jachet ne arse,</p>
                     <p>La cap, în spate, în sfârșit,</p>
                     <p>La metatarse.</p>
                     <p>Nici la Smârdan nu fu așa </p>
                     <p>Ce crud spectacol,</p>
                     <p>Scăparăm din trista belea </p>
                     <p>Ca prin miracol!…</p>
                     <p>Adio cruci de tibișir </p>
                     <p>Și chinorosul! </p>
                     <p>Le făcu mult mai abitir </p>
                     <p>Năbădăiosul!</p>
                     <p>1-IUL RĂNIT: Nu s-a mai văzut așa luptă d-le colonel!</p>
                     <p>2-LEA RĂNIT: Adică noi n-am mai văzut, d-le general!</p>
                     <p>3-LEA RĂNIT: Ce nu s-a mai pomenit în țara românească: Colonei și generali căzuți pe câmpul de luptă!</p>
                     <p>1-UL RĂNIT: Mie mi-ați spart capul până la creieri! Se văd creieri, d-le!</p>
                     <p>2-LEA RĂNIT: Mi se pare că te lauzi!</p>
                     <p>3-LEA RĂNIT: Acuma să mai zică dușmanii că n-ai creieri!</p>
                     <p>2-LEA RĂNIT: Mie mi-au scos toți dinții! Ce durere, domnule!</p>
                     <p>1-UL RĂNIT: Te-o fi durut dar în pungă, că dinții erau de la dentist!</p>
                     <p>3-LEA RĂNIT: Domnilor, să nu uităm ziua de astăzi ca pe o zi de luptă mare; iar ca niște bravi luptători ce suntem, propui ca să luăm o hotărâre eroică!</p>
                     <p>2-LEA RĂNIT: Sunt cu sufletul în mijlocul vostru <hi rend="italic">(Vrea să plece.)</hi>
                     </p>
                     <p>1-UL RĂNIT <hi rend="italic">(apucându-l de haină)</hi>: Unde te duc!?… Ce fel, ne lași?...</p>
                     <p>2-LEA RĂNIT: Lași nu pot fi printre vot!</p>
                     <p>3-LEA RĂNIT: Am spus că astăzi, acuma chiar trebuie să luăm o hotărâre eroică…</p>
                     <p>2-LEA RĂNIT <hi rend="italic">(vrând să plece)</hi>: Dacă e vorba să se facă balotaj eu mă abțin…</p>
                     <p>3-LEA RĂNIT <hi rend="italic">(ținându-l de haină)</hi>: Propui, d-lor, ca să… ne retragem în corpore!</p>
                     <p>TOȚI: Bravo! Da! da!</p>
                     <p>2-LEA RĂNIT <hi rend="italic">(înălțându-se)</hi>: Iar eu care niciodată nu m-am dat înapoi când a fost vorba de sacrificiu, mă pui în fruntea voastră.</p>
                     <p rend="italic">Ies cu toții. Al 2-lea rănit în cap și cântând ultimul cuplet.</p>
                     <p rend="center bold">---- Cortina ----</p>
                  </div>
               </div>
               <div type="div3">
                  <head>
                     <anchor xml:id="id_ACTUL_AL_III-lea"/>ACTUL AL III-lea</head>
                  <div type="div4">
                     <head>
                        <anchor xml:id="id_PERSONAJELE_3"/>PERSONAJELE</head>
                     <p rend="italic">Gardistul</p>
                     <p rend="italic">Popescu, deputat</p>
                     <p rend="italic">Bursuc senator</p>
                     <p rend="italic">Cerșetorii de indigenate</p>
                     <p rend="italic">Kalimeraki deputat patriot</p>
                     <p rend="italic">O mască, ocultă</p>
                     <p rend="italic">Stegărescu</p>
                     <p rend="italic">Mamelucii</p>
                     <p rend="italic">Piticul</p>
                     <p rend="italic">Moderatul</p>
                     <p rend="italic">Un ușier</p>
                     <p rend="italic">Sfinxul</p>
                     <p rend="italic">Don Bizeț, danțmaestru din Karlăsbad </p>
                     <p rend="italic">O baletistă neechilibrată </p>
                     <p rend="italic">Ciuciu, tânăr programist</p>
                     <p rend="italic">Penciu, tânăr programist</p>
                     <p rend="italic">Tribunul </p>
                     <p rend="italic">O voce</p>
                     <p rend="italic">Un călugăr caterisit </p>
                     <p rend="italic">Un călugăr din Sibiu </p>
                     <p rend="italic">Un călugăr macedonean </p>
                     <p rend="italic">Sufleurul</p>
                     <p rend="italic">Scena înfățișează Camera Deputaților. La ridicarea cortinei, Moderatul stă culcat pe o bancă și sforăie. De afară se aude zgomot de voci. O voce: În Numele Națiunei, declar că sunt inviolabil! Altă voce: Treci la apel!</p>
                  </div>
                  <div type="div4">
                     <head>
                        <anchor xml:id="id_Intrarea_deputa.C8.9Bilor"/>
                        <anchor xml:id="id_Intrarea_deputaților"/>Intrarea deputaților</head>
                     <p>GARDISTUL <hi rend="italic">intră târând pe </hi>POPESCU<hi rend="italic">, deputat, în incintă. Popescu, în cămașă de noapte înfășurat în plapumă, cu scufă de noapte pe cap, vroiește să convingă pe </hi>GARDIST<hi rend="italic">, citindu-i Constituția.</hi>
                     </p>
                     <p>POPESCU: … în adevăr, Constituția zice…</p>
                     <p>GARDISTUL <hi rend="italic">(îmbrâncindu-l)</hi>: Nu mi-o citi, că ți-o aplic!</p>
                     <p>POPESCU: Și totuși, legiuitorul constituant a făcut din Constituție…</p>
                     <p>GARDISTUL: Ce constituție? Parcă eu nu știu că acuma e fricțiune? Las’ că vă frec eu! Să mai poftiți fraicart!</p>
                     <p>POPESCU: M-ai sculat cu o oră mai ’nainte. Și-n ce costum! Nu m-ai lăsat măcar să mă ascund după deget. Un mare bărbat, al cărui nume mă fac forte să-l citez la rigoare, a zis: <hi rend="italic">Mors ultima ratio</hi>…</p>
                     <p>GARDISTUL: O fi! Ți-a murit ultima rață! Și mie mi-au murit anul ăsta toate găinile. Fapt pentru care am să deschid o societate de avicultură cu firma „La găinăria comunală”. <hi rend="italic">(Iese.)</hi>
                     </p>
                     <p rend="italic">Afară se aude zgomot. Intră mai mulți gardiști, aducând alți deputați. Un deputat e numai în vârstă, altul în cămașă, al treilea tot așa. Scena se umple.</p>
                  </div>
                  <div type="div4">
                     <head>
                        <anchor xml:id="id_Un_senator_deputat"/>Un senator deputat</head>
                     <p rend="italic">Senatorul Bursuc intră, îmbrâncit de Gardistul de mai sus.</p>
                     <p>BURSUC: Dar înțelege, omule, că comiți o adevărată eroare judiciară.</p>
                     <p>GARDISTUL: Așa am orden. Să aduc pe domnii deputați, pardon, la ședință.</p>
                     <p>BURSUC: Dar înc-odată-ți spui: eu nu sunt deputat… Sunt senator!</p>
                     <p>GARDISTUL <hi rend="italic">(râzând)</hi>: Poftim! Ce mi-e Baba Rada, ce mi-e Rada Baba! Cât are pe zi un deputat?</p>
                     <p>BURSUC: 25 de lei.</p>
                     <p>GARDISTUL: Și un senator?</p>
                     <p>BURSUC: Tot 25.</p>
                     <p>GARDISTUL: Apăi! Fă bunătate, Domnule senator, și te angajează ca deputat. <hi rend="italic">(Iese.)</hi>
                     </p>
                  </div>
                  <div type="div4">
                     <head>
                        <anchor xml:id="id_Cer.C8.99etorii_de_indigenate"/>
                        <anchor xml:id="id_Cerșetorii_de_indigenate"/>Cerșetorii de indigenate</head>
                     <p>În momentul acesta se aud de afară niște acorduri de „harmonică” și patru voci cântând jalnic pe aria <hi rend="italic">La sérénade du pavé.</hi>
                     </p>
                     <p>Cerșetorii de indigenate </p>
                     <p>E un veac de când așteptăm,</p>
                     <p>Biete suflete dezolate, —</p>
                     <p>Încotro oare s-apucăm?</p>
                     <p>Nici în car și nici în căruță,</p>
                     <p>Nici străini și nici pământeni,</p>
                     <p>Pe noi mereu toți se asmuță,</p>
                     <p>Noi suntem răi, suntem vicleni!</p>
                     <p>Aibi mil’ onorat’ adunare </p>
                     <p>C-am îmbătrânit tot cerșind </p>
                     <p>O frățească îmbrățișare - <hi rend="italic">bis</hi>
                     </p>
                     <p>Ce n-o vedem venind - <hi rend="italic">bis</hi>
                     </p>
                     <p>CERȘETORII DE INDIGENATE <hi rend="italic">(ținându-se de mâini, — tablou de cerșetori, intră sfios)</hi>: Face-vă-ți milă și pomană… Cu ce v-o lăsa inima… Un indigenat.</p>
                     <p>KALIMERAKI <hi rend="italic">(deputat, și rigă)</hi>: Ohi, morè! Ti ine aftò, brè? Na so dosso ena indidzenaki! <hi rend="italic">(arată pumnul)</hi> Fora!</p>
                     <p>DEPUTAȚII: …Ușier, dă-i afară! Avem chestiuni vitale la ordinea zilei. <hi rend="italic">(Cerșetorii se retrag cântând strofa finală, zoriți de ușieri.)</hi>
                     </p>
                  </div>
                  <div type="div4">
                     <head>
                        <anchor xml:id="id_Dragoste_cu_sila"/>Dragoste cu sila</head>
                     <p rend="italic">O mască intră speriată din stânga. Stegărescu, care vrea cu orice preț s-o sărute, se ține după ea. Stegărescu, cu plete, cu bluză de uvrier, strigă din răsputeri.</p>
                     <p>STEGĂRESCU: Domnișoară, te iubesc!</p>
                     <p>MASCA: Fugi de-aici că te cârpesc!</p>
                     <p>STEGĂRESCU <hi rend="italic">(căzând în genunchi în fața ei)</hi>: Deschide-mi cașcavalul inimii tale!</p>
                     <p>MASCA: Ci înțelege, omule, că mă compromiți, îmi faci poziția dificilă…</p>
                     <p>STEGĂRESCU: Totuși, dac-ai vrea să fii proprietatea mea...</p>
                     <p>MASCA: Ți-am mai spus că nu vreau să aparțin unui om care ar face din mine o proprietate colectivă!</p>
                     <p>STEGĂRESCU: Fii proprietatea mea individuală, acordă-mi concesia exploatării solului și a subsolului, — căci te-aș iubi opt ore pe zi, cu repaus duminical…</p>
                     <p>MASCA <hi rend="italic">(ironic)</hi>: Mersi. Și cu impozit progresiv!</p>
                     <p>STEGĂRESCU: O noapte-ntreagă te-am urmărit la bal-mascat la Eforie…</p>
                     <p>MASCA: Și am crezut că, refugiindu-mă aici, în Cameră, voi scăpa de amorul dumitale inoportun. (<hi rend="italic">rușinoasă</hi>) M-aș fi refugiat la Senat, dar domnii senatori sunt un dezastru pentru măști…</p>
                     <p>STEGĂRESCU <hi rend="italic">(duios)</hi>: De ce nu vrei să încheiem o alianță?</p>
                     <p>MASCA: Pentru că, ți-o repet, eu țiu la respectarea formelor legale, iar dumneata vrei să-mi fii stânga…</p>
                     <p>STEGĂRESCU: Dar îți jur că voi respecta calea legală ce voi lua. Eu nu sunt anarhist. Numai acela umblă, cu bombe…</p>
                     <p>MASCA: Lasă, că și dumneata ești destul de bombastic!</p>
                     <p>STEGĂRESCU: De ce nu vrei să dai jos masca? De ce vrei să rămâi ocultă?</p>
                     <p>MASCA: Secret profesional!</p>
                     <p>STEGĂRESCU: Nu fi burgheză…</p>
                     <p>MASCA: Nu face pe proletarul…</p>
                     <p>STEGĂRESCU: Te implor!</p>
                     <p>MASCA: Ieși! <hi rend="italic">(către deputați:) </hi>Domnilor, luați-l de pe mine cât mă omoară!…</p>
                     <p>STEGĂRESCU <hi rend="italic">(în elan amoros)</hi>: Ești idealul meu, femeie! Tu-mi deschizi o lume nouă! <hi rend="italic">(În timpul cât Stegărescu declama, Kalimeraki vine cu o mătură și începe să-l lovească pe la spate, până ce obosește tot el, iar Stegărescu continuă:)</hi> Lasă-te de prejudiții, bre omule! Adoră-mă fără ură, fără părtinire și fără nădejde! <hi rend="italic">(În vremea asta, Kalimeraki obosit cade la pământ.)</hi>
                     </p>
                     <p>MASCA: Dumnezeule, sunt pierdută! Nu este nimeni să mă salveze? <hi rend="italic">(desperată:)</hi> Bașibuzuci și mameluci, unde sunteți?</p>
                  </div>
                  <div type="div4">
                     <head>
                        <anchor xml:id="id_Mamelucii"/>Mamelucii</head>
                     <p rend="italic">Apar Mamelucii în număr de trei. Îmbrăcați turcește, cu pistoale la brâu, cu iatagane-n dinți. E se reped în Stegărescu, îl înhață pe sus și-l duc între culise. Apoi se-ntorc să vadă dacă mai au ceva de făcut. Deputații cad în genunchi, strigând:</p>
                     <p>DEPUTAȚII: Alb la alb! Alb la alb!</p>
                     <p rend="italic">Mamelucii satisfăcuți, vin la rampă și cântă pe aria Toreador.</p>
                     <p>Spământați </p>
                     <p>Toți tac deodată </p>
                     <p>Toți tac deodată.</p>
                     <p>Oare ce s-a întâmplat?</p>
                     <p>Umflă-l, cară-i, arde-l!</p>
                     <p>Prinde-l, tunde-l, rade-l!</p>
                     <p>Tava!</p>
                     <p>Brava!</p>
                     <p>Frumos am triumfat!</p>
                     <p>Vin mamelucii,</p>
                     <p>Mamelucii vin,</p>
                     <p>Vin mameluci,</p>
                     <p>Bașibuzuci.</p>
                     <p>Și nu uita, o june-adolescont,</p>
                     <p>Că dânșii te sucesc </p>
                     <p>Și te cotroplesnesc </p>
                     <p>Fe-fe urgent </p>
                     <p>Și te cotroplesnesc!</p>
                     <p rend="italic">Cu iataganele la umăr, pe când orchestra și corul cântă strofa finală, ies. Masca primește defilarea mamelucilor salutând militărește.</p>
                  </div>
                  <div type="div4">
                     <head>
                        <anchor xml:id="id_.C8.98edin.C8.9Ba"/>
                        <anchor xml:id="id_Ședința"/>Ședința</head>
                     <p>BURSUC <hi rend="italic">(ridicându-se)</hi>: Asta vă este, pardon, Camera? Noi senatorii am fost totdeauna acuzați că tratăm cu Morfeu. Apoi, să spun drept, parcă e mai multă animație la noi decât aici. Eu pân-acuma n-am auzit niciun discurs. <hi rend="italic">(Pauză. Moderatul sforăie tare.)</hi> Poftim! Aș jura că sunt la Senat! <hi rend="italic">(malițios, către lojă:)</hi> dacă sexul frumos n-ar fi așa de frumos reprezentat! <hi rend="italic">(către galerie:)</hi> Și tribuna publică, n-am ce zice!</p>
                     <p>PITICUL <hi rend="italic">(intră repede, cu buzunarele pline de hârtiuțe)</hi>: Ai da mult dumneata să auzi un discurs substanțial?</p>
                     <p>BURSUC: Firește că da.</p>
                     <p>PITICUL: Să poftești atunci! <hi rend="italic">(Deputații ocupă locurile.)</hi> Domnii mei! Mai întâi declar că voi fi foarte scurt…</p>
                     <p>VOCI: Bravo!</p>
                     <p>PITICUL: La anul… <hi rend="italic">(Caută hârtiuțele din toate buzunarele, până se oprește la una.)</hi> La anul 1821…</p>
                     <p>VOCI: Vino mai încoa. Lasă-l pe Tudor! Mai apropie-te!</p>
                     <p>PITICUL: De ce nu-mi dați pace? Eu nu sunt avocat. Eu sunt un biet pitic! La anul… <hi rend="italic">(Același joc cu hârtiuțele.)</hi> La anul 1848…</p>
                     <p>VOCI: Mai! Mai încoace! Vino la alte deraieri, la deraierea de la Bârnova!</p>
                     <p>PITICUL: De ce nu-mi dați pace? Eu nu sunt avocat! La anul… <hi rend="italic">(Același joc cu hârtiuțele.)</hi> La anul 1866…</p>
                     <p>VOCI: Încă! Nu abuza de răbdarea poporului! Te vom, țintui la stâlpul infamiei!</p>
                     <p>PITICUL <hi rend="italic">(urlând, țipând, bătând furios cu pumnul în masă)</hi>: Respectați-mi cel puțin copilăria! Eu nu sunt avocat! <hi rend="italic">(liniștit)</hi> Am să vă citesc ceva foarte de actualitate, ceva urgent, o ultimă oră. Vă rog ascultați… <hi rend="italic">(Se face tăcere.)</hi> Este o operă modernă, a cărei importanță nu poate scăpa nimănui. <hi rend="italic">(Pauză. Citește:)</hi>
                     </p>
                     <p>„Visul Maicei Domnului!” <hi rend="italic">(Pauză. Citește:)</hi>
                     </p>
                     <p>„Bucură-te ceea-ce multe bucurii ai dat lumii. Bucură-te prea lăudată acoperitoarea și folositoarea noastră. Bucură-te stăpână, sceptrul împăraților celor bine credincioși. Bucură-te liman neviforat și nădejdea celor deznădăjduiți!! „Bucură-te diurnă, bucură-te tantiemă, bucură-te program fără realizare, bucură-te iarba fiarelor, bucură-te pivniță, bucură-te demon, bucură-te cașcaval…</p>
                     <p>BURSUC <hi rend="italic">(cântând bisericește)</hi>: Doamne mituiește, Doamne mituiește, Doamne mituiește…</p>
                     <p>PITICUL: Eu nu sunt avocat! Când veți avea și D-v. Capitalul meu, atuncea să cântați. <hi rend="italic">(Continuă citirea:)</hi> „Bucură-te scăparea și mântuirea păcătoșilor și a celor săraci și străini. Bucură-te dulceața cea plină de desfătare.” Bucură-te inviolabilitate, bucură-te bilet de liber-parcurs, bucură-te decret de dizolvare, bucură-te chinoros, bucură-te cumul, bucură-te 1821, 1848, 1856, 1864, 1888, bucură-te fir neîntrerupt, bucură-te…</p>
                     <p>BURSUC: Asta e curat turnul lui Babel…</p>
                     <p>POPESCU: Ba e curată turbare.</p>
                     <p>BURSUC: Atunci e turnul, lui Babeș.</p>
                     <p>PITICUL <hi rend="italic">(supărat)</hi>: Eu nu sunt…</p>
                     <p>TOȚI <hi rend="italic">(în cor)</hi>: …Avocat!</p>
                     <p>BURSUC: Așa nu vă înțelegeți nici până mâine. Mai bine puneți chestiunea la vot.</p>
                     <p>VOCI: La vot! La vot!</p>
                     <p>PITICUL: Pun la vot „Visul Maicii Domnului”!</p>
                     <p>POPESCU: Dar nu mai suntem în număr!</p>
                     <p>PITICUL: Nu face nimic. Domnii ușieri vor fi așa de amabili, ca să voteze și dumnealor. Poftiți, domnilor ușieri, votați, —căci nu mai trăim în epoca fanariotă a privilegiilor <hi rend="italic">(plânge)</hi>Generații mari, răposați iluștrii… Garibaldi <hi rend="italic">(plânge tare)</hi> Doctorul Drasch… <hi rend="italic">(mai tare plânge)</hi>Napoleon… <hi rend="italic">(plânge formidabil)</hi> Uuu! Săracu Napoleon! Napoleonache, Napoleonică, <hi rend="italic">(urlă)</hi>Mazopa, Heliogabal, Traian, Papa de la Roma, toți au luptat, împreună cu Tudor-Vladimirescu, ca să sfărâme privilegiile!... Poftiți, domnilor ușieri, votați… <hi rend="italic">(Merge de votează și iese.)</hi>
                     </p>
                  </div>
                  <div type="div4">
                     <head>
                        <anchor xml:id="id_Moderatul"/>Moderatul</head>
                     <p rend="italic">În tot timpul cât s-au petrecut scenele de pân-aci, Moderatul a dormit. Ușierii dau cu ochii de el.</p>
                     <p>UN UȘIER <hi rend="italic">(strigându-i la ureche de mai multe ori):</hi> Domnii deputați sunt rugați să poftească la vot! <hi rend="italic">(Moderatul doarme.)</hi> Discuțiunea este deschisă! <hi rend="italic">(Moderatul sforăie.)</hi> Aveți cuvântul! <hi rend="italic">(Moderatul sforăie mai tare. Pauză. Nedumerire.)</hi>
                     </p>
                     <p>UN UȘIER <hi rend="italic">(își îndulcește vocea)</hi>: Nu poftiți o tratație?</p>
                     <p>MODERATUL <hi rend="italic">(sculându-se buimăcit)</hi>: Tratative? Visez ori mă fac? Tratative, dulci tratative! <hi rend="italic">(Cântă:)</hi>
                     </p>
                     <p>Un vis frumos e visul meu,</p>
                     <p>Părea că toți tratam mereu,</p>
                     <p>Un cabinet s-a fost deschis,</p>
                     <p>Era, era, un frumos vis!</p>
                     <p>
                        <hi rend="italic">(Cu entuziasm)</hi> Tratați, vă conjur, dar tratați… cu moderațiune!</p>
                     <p>UN UȘIER: Poftiți o șampanie?</p>
                     <p>MODERATUL: Nu, e prea violentă. Ceva mai moderat.</p>
                     <p>UN UȘIER: O gazoasă…</p>
                     <p>MODERATUL: Ceva mai moderat.</p>
                     <p>UN UȘIER: O cafea…</p>
                     <p>MODERATUL: Tot e prea.</p>
                     <p>UN UȘIER: Atunci… un rahat!</p>
                     <p>MODERATUL <hi rend="italic">(supărat)</hi>: Mie nu-mi plac violențele de limbaj!!</p>
                  </div>
                  <div type="div4">
                     <head>
                        <anchor xml:id="id_Tratativele"/>Tratativele</head>
                     <p>PITICUL <hi rend="italic">(intră, având sub braț portofele de diferite culori și mărimi)</hi>: Domnilor, am aici mai multe portofele, pe care ași vrea să le repar. Nu că sunt vechi, dar au mare nevoie de nițică remaniere…</p>
                     <p>TOȚI: Portofele? Și mie! Și mie! Unu mare! Unu roșu! Unu cu cheie! Unu inamovibil! Unu pe viață!</p>
                     <p>MODERATUL <hi rend="italic">(repezindu-se și dându-i pe toți la o parte)</hi>: Moderațiunea mea pân-aci merge! Dacă o vorba de portofel, îl maniez eu!</p>
                     <p>PITICUL: Dumneata? Dar ce, ești calfă de pielărie? Unde ai mai slujit? Ce știi să faci?</p>
                     <p>MODERATUL: Eu fac de toate, dar cu moderațiune. Cum văzurăți, am luat adineaori parte la luptele politice…</p>
                     <p>BURSUC: Da, am văzut… <hi rend="italic">(sforăind)</hi> Horrr-horrr!</p>
                     <p>MODERATUL: Când am avut putere, am muncit mult… pentru repaos.</p>
                     <p>PITICUL: N-am nimic de zis asupra validării titlurilor, dar…</p>
                     <p>MODERATUL: Dar…?</p>
                     <p>PITICUL: Dar știți dumneavoastră…</p>
                     <p>MODERATUL: Știi, dar… cu moderațiune…</p>
                     <p>DEPUTAȚII: Noi nu știm nimic.</p>
                     <p>PITICUL: Știți… nu știm ce crede…</p>
                     <p>DEPUTAȚII: Cine?</p>
                     <p>PITICUL <hi rend="italic">(misterios)</hi>: Sssst!</p>
                     <p>MODERATUL: Sssst! Aveți puțintică moderațiune!</p>
                     <p>DEPUTAȚII: Interpelez să mi se spună cine este acel mare necunoscut…</p>
                     <p rend="italic">Toți vin la rampă. Misterioso.</p>
                     <p>PITICUL <hi rend="italic">(lugubru în mijlocul lor)</hi>: Nu ne putem pronunța înainte de a ști ce vrea și El.</p>
                     <p>DEPUTAȚII. Care El?</p>
                     <p>PITICUL <hi rend="italic">(solemn)</hi>: El!</p>
                     <p>DEPUTAȚII <hi rend="italic">(solemn)</hi>: El!</p>
                     <p>POPESCU (solemn în parodic): El!!! <hi rend="italic">(Natural)</hi> Dar care „El”?</p>
                     <p>PITICUL: Sssst! El… Sfinxul, El… Arbitrul Situației, El… Vigurosul cu cârjă pentru bătrânețe… Căci știți bine: eu nu fac comerț pe seama mea, — eu sunt în comandită. Trebuie să știți ce zice și asociatul meu. Să ascultăm dar.</p>
                  </div>
                  <div type="div4">
                     <head>
                        <anchor xml:id="id_Sfinxul"/>Sfinxul</head>
                     <p rend="italic">Se aude un clopot solemn. Tremollo la orchestră. Toți rămân în extaz. Din tavan coboară încet-încet un schelet uman. Tunete. Fulgere. Orchestra cântă în surdină o arie funebră. Toți cad în genunchi. Scheletul se lasă încet pe pământ, stă un moment în mijlocul furtunii și al consternării generale, apoi tot încet te ridică-n sus. Extazul dispare. Furtuna încetează. Orchestra tace.</p>
                     <p>BURSUC <hi rend="italic">(făcându-și cruce)</hi>: Pronunțatu-s-a Sfinxul?</p>
                     <p>MODERATUL: Da, adică… știi… cu moderațiune…</p>
                     <p>PITICUL: Eu n-am înțeles nimic…</p>
                     <p>POPESCU: Vezi dacă nu ești avocat!</p>
                     <p>BURSUC: Parcă zise: a-ha! <hi rend="italic">(afirmativ.)</hi>
                     </p>
                     <p>PITICUL: Mie-mi păru că zise: <hi rend="italic">(negativ.)</hi>
                     </p>
                     <p>MODERATUL: Ba, spun drept, eu cred c-a zis… <hi rend="italic">(îndoios.)</hi>
                     </p>
                     <p>BURSUC: Asemenea chestii grele nu se pot descurca decât în secții.</p>
                     <p>VOCI: În secții! În secții!</p>
                     <p>MODERATUL: Tratativele vor urma la bufet! </p>
                     <p rend="italic">(Ies.)</p>
                  </div>
                  <div type="div4">
                     <head>
                        <anchor xml:id="id_Don_Bize.C8.9B"/>
                        <anchor xml:id="id_Don_Bizeț"/>Don Bizeț</head>
                     <p rend="italic">Pauză. Se aude din culise cântând.</p>
                     <p>Și findcă-că </p>
                     <p>Pentru-că </p>
                     <p>Te am iubit,</p>
                     <p>Dorule iha-ha,</p>
                     <p>Tocmai din </p>
                     <p>Karlăsbad </p>
                     <p>Am sosit, —</p>
                     <p>Dorule iha-ha!</p>
                     <p>DON BIZEȚ <hi rend="italic">(intră-n scenă. Este îmbrăcat în frac peste cămașă țărănească cusută cu arnici roșu. Joben în cap. În picioare ciorapi. Bastonul pe umăr, ghetele atârnate de capătul bastonului. În cealaltă mână o boccea. Pune bocceaua jos și scoate un evantai)</hi>: Afurisit tramcal! De-acum-ncolo, să știți că mă dau la uluciupet! Închipuiți-vă ce mi se-ntâmplă:</p>
                     <p>Eram sănătos-zdravăn, cum mă știți: mâncam la fitece masă o schimbea, o tuslama dă burtă, o ciorbă dă cap-dă pui-dă miel-dă oaie, o iahnie de mânătărci, o jigodie dă berbec bătut, — când… ce să vezi? Mai mulți preteni îmi vâră-n cap că am tignafes și că trebuie să mă caut.</p>
                     <p>C-o fi, c-o păți, că-i sucită, că-i învârtită, — nu și nu că să plec la Karlăsbad!</p>
                     <p>Eu, ca ăla, nici pe ici nu-mi trecea că e la mijloc un ce deplumatic. Mi-am luat geamantanu <hi rend="italic">(arată bocceaua)</hi> și am plecat-o, — n-aș mai fi apucat să plec!</p>
                     <p>Poftim: om bun-zdravăn, să te duci să mănânci broaște la Karlăsbad!</p>
                     <p>Ce gândiți că mi-a tras sufletul?</p>
                     <p>M-a puseră la ștrudăl, domle, până mi-a ieșit sufletu!</p>
                     <p>Noroc că tot ei s-a căitără! <hi rend="italic">(țanțoș)</hi> A văzutără că nu merge fără mine. Unu e Tom Bizeț, săracu!</p>
                     <p>M-am pomenit că-mi bate o depeșe, precum că „vino-ndată că ne prăpădim!” <hi rend="italic">(Satisfăcut)</hi> Adică ce credea dumnealor? Că merge fără Bizeț? Eu sunt sufletu lor!</p>
                     <p>Sunt danțmaistru dă douăzeci dă ani. Am început cu arfonistele la Franzelaru și n-a fost <hi rend="italic">complect</hi> fără mine. Eram, ce-i drept, și mai lejer în tinerețe! Acuma zice că e o matmazelă de n-o poate ichilimbrà nici un danțmaistru, și și-a adusără aminte dă mine iar! Am plecat din Karlăsbad, — și iată-mă-s la post. Mai cu tramcalu, mai pă jos, mai încălțat, mai dăscălțat, am sosit la țanc. <hi rend="italic">(Uitându-se prin împrejur.)</hi> Da’ nu văd matmazela.</p>
                     <p rend="italic">Apare Baletista. Ea vine ca o apariție. În mână ține un gaz. Face grații în fața lui Don Bizeț și se oprește.</p>
                     <p>DON BIZEȚ <hi rend="italic">(transportat, cade-n genunchi și își împreună mâinile)</hi>: O!!! <hi rend="italic">(Cântă cu transport și ca gorgoane:)</hi>
                     </p>
                     <p>Când îți văd gâtu spălat </p>
                     <p>Și mărgeanu răvărsatu,</p>
                     <p>M-aș băga la tine-argat, of!</p>
                     <p>BALETISTA <hi rend="italic">(se apropie de Don Bizeț, îl înfășoară-n gaz, pe când Bizeț, zdrobit, se lasă-nvins)</hi>: Omphale și Hercul! (Cântă pe aria <hi rend="italic">Les plumes de paon:)</hi>
                     </p>
                     <p>Iubitul „meu” Bizeț,</p>
                     <p>Danțmaistrul meu isteț,</p>
                     <p>Ah, ah!</p>
                     <p>Ah, ah!</p>
                     <p>Danțmaistrul meu isteț! </p>
                     <p>Tu vii din Karlăsbad,</p>
                     <p>Iubite camarad,</p>
                     <p>Ah, ah!</p>
                     <p>Ah, ah!</p>
                     <p>Dar eu o să te rad!</p>
                     <p>În mintea ta socoți </p>
                     <p>Să mă echilibrezi,</p>
                     <p>Dar te desfid să poți</p>
                     <p>Să mă echilibrezi</p>
                     <p>Ah, ah!</p>
                     <p>Ah, ah!</p>
                     <p>Prea tare, zău, te crezi!</p>
                     <p>DON BIZEȚ <hi rend="italic">(care a urmărit cu gesturi din ochi și din toată figura cântecul Baletistei, o imploră)</hi>: Matmazel! Oricine ai fi, dă-mi voie să te, ichilimbrez!</p>
                     <p>BALETISTA: Toată viața mi s-a spus că sunt dezechilibrată. Dar uite, vina nu e a mea. Vina este că niciodată n-am încăput pe mâini bune. Acuma aud că mi-aduce un echilibrator de la Karlsbad…</p>
                     <p>DON BIZEȚ <hi rend="italic">(mândru)</hi>: Eu sunt ăla!</p>
                     <p>BALETISTA: De călcat, calc bine; numai se pretinde că nu merg prea în tact. Ce zici dumneata, domnule danțmaistru?</p>
                     <p>DON BIZEȚ: Eu zic să încercăm. <hi rend="italic">(Către orchestră:)</hi> Domnule țapălmaistru, te rog, un cadepatru. <hi rend="italic">(Orchestra cântă pas-de-quatre. Baletista pornește, iar Don Bizeț îi ține tactul.)</hi> Zzz! Zzz! Zzz! Și-nc-odată iar așa! <hi rend="italic">(Figura a doua. Don Bizeț, grațios ca ursul pe ploaie, ia pe Baletistă de mână și dansează cu ea.)</hi>
                     </p>
                     <p>BALETISTA <hi rend="italic">(smuncindu-se)</hi>: Asta o pas-de-quatre, omule? Parcă suntem la complect!</p>
                     <p>DON BIZEȚ: Îmi pare rău de afront! Eu am învățat să joc la șalon, nu glumă. Cumătru Niță Abondans are al treilea șalon din București.</p>
                     <p>BALETISTA: O fi; dar eu nu mă „ichilimbrez” cu oricine. Danț-maisteru ca dumneata… <hi rend="italic">berechet!</hi>
                     </p>
                     <p>DON BIZEȚ: Cer cuvântu’, madam, dacă e vorba pă aia. Apăi astea sântără danțuri? Eu știu danțuri patrrriotice, nu fleacuri d-alea. Vrei să te fac un ceardaș acuma? <hi rend="italic">(Orchestra cântă ceardașul. Don Bizeț îl joacă cu frenezie. La urmă ia de mijloc pe Baletistă și, într-un vârtej, ies din scenă.)</hi>
                     </p>
                  </div>
               </div>
            </div>
            <div type="div2" rend="P76">
               <head>
                  <anchor xml:id="id_Tinerii-programi.C8.99ti"/>
                  <anchor xml:id="id_Tinerii-programiști"/>
                  <hi rend="color(#000000)">Tinerii-programiști</hi>
                  <hi rend="color(#54595d)">[</hi>
                  <ref target="https://ro.wikisource.org/w/index.php?title=Pardon&amp;action=edit&amp;section=45">
                     <hi rend="color(#0b0080)">modifică</hi>
                  </ref>
                  <hi rend="color(#54595d)">]</hi>
               </head>
               <p>
                  <hi rend="italic">Intră programiștii tineri. Ei sunt bătrâni, cheii, cu peruci, </hi>cu gulere mari, ca la 1848. Intră cântând:</p>
               <p>Și era un grup,</p>
               <p>Și-avea un program,</p>
               <p>Programul idei,</p>
               <p>Ideile… moft!</p>
               <p>Cântă cocoșule,</p>
               <p>Scoal’ de joacă, moșule!</p>
               <p rend="italic">Merg și se așează-n bănci.</p>
               <p>CIUCIU: Eu cred că trebuie să ținem categoric: aut-aut! Ori ne dau reformele ce cerem…</p>
               <p>PENCIU: … Ori nu ni le dau.</p>
               <p>CIUCIU: Aut-aut!</p>
               <p>PENCIU: Ca un minimum de reformă, noi tinerii programiști cerem votul universal…</p>
               <p>CIUCIU: Sau cel puțin colegiul unic…</p>
               <p>PENCIU: În tot cazul, nu admitem mai mult de trei colegii…</p>
               <p>CIUCIU: Cel mult patru!</p>
               <p>PENCIU: Și cu reprezentarea majorităților.</p>
               <p>CIUCIU: Aut…</p>
               <p>PENCIU: Aut!</p>
               <p rend="italic">Se aude ușierul strigând: „Domnii deputați sunt rugați să poftească-n adunare! Poftiți în adunare, domnilor deputați!” Ciuciu și Penciu se așază bine la locurile lor.</p>
               <p>CIUCIU: A venit momentul, acum ori niciodată, să arătăm ce putem!</p>
               <p>PENCIU: Europa are ochii ațintiți asupra noastră!</p>
               <p>CIUCIU: Să nu uităm: <hi rend="italic">aut</hi>…</p>
               <p>PENCIU: <hi rend="italic">Aut</hi>!</p>
               <p rend="italic">Deputații reintră în ședință.</p>
               <p>PITICUL: Domnilor! Avem la ordinea zilei chestiunea râmătorilor noștri. Cred că sunt interpretul acestei onorabile adunări, dacă voi spune că râmătorii noștri sunt niște adevărați martiri ai trihinei…</p>
               <p>VOCI: Jos Trihina! S-o veștejim cu cea din urmă energie!</p>
               <p>PITICUL: Trihina, domnilor, această plantă exotică, vine din Apus.</p>
               <p>POPESCU: Atuncea cum atacă pe râmători de la Nord?</p>
               <p>PITICUL: Exportul fiind dar închis, deschidem… discuțiunea. Cere cineva cuvântul?</p>
               <p>CIUCIU <hi rend="italic">(lui Penciu)</hi>: Cred că a venit momentul. Vorbește tu.</p>
               <p>PENCIU <hi rend="italic">(lui Ciuciu)</hi>: Momentul e solemn. Cere tu cuvântul.</p>
               <p>PITICUL: Domnilor, un mare savant englez a spus de mult: cin’ se-amestecă-n tărâțe…</p>
               <p>POPESCU: Se umple pe mâini.</p>
               <p>PITICUL: Vă rog, v-am mai spus că nu sunt avocat. E o chestiune vitală, dacă mă pot exprimă astfel când e vorba de proprii noștri râmători. Studiind harta Europei în mărime naturală, aflăm că cea mai bună șuncă de Praga se produce în România…</p>
               <p>POPESCU: Vă rog, nu uitați că culmea torturii este a bate… câmpii.</p>
               <p>PITICUL: Eu vă asigur, că atunci când mi-am propus să aduc înaintea domniilor voastre afacerea râmătorilor, fără deosebire de culoare, nu m-am gândit niciun moment să fac personalități…</p>
            </div>
            <div type="div2" rend="P76">
               <head>
                  <anchor xml:id="id_Tribunul"/>
                  <hi rend="color(#000000)">Tribunul</hi>
                  <hi rend="color(#54595d)">[</hi>
                  <ref target="https://ro.wikisource.org/w/index.php?title=Pardon&amp;action=edit&amp;section=46">
                     <hi rend="color(#0b0080)">modifică</hi>
                  </ref>
                  <hi rend="color(#54595d)">]</hi>
               </head>
               <p rend="italic">De afară se aude zgomot. Huiduieli. Fluierături. Urale. Geamuri cad sparte. În Cameră emoțiune. Prin fundul Camerei trec în fugă gardiști fluierând, soldați, bătăuși.</p>
               <p>TRIBUNUL <hi rend="italic">(cu o pălărie mare, cu pelerină, cu un sul de hârtii la subțioară, intră violent în mijlocul tumultului. Se urcă la tribună. Este primit cu urale și aplauze)</hi>: Cetățeni ai Capitalei! Bandele regimului v-au măcelărit! Tiranul <hi rend="italic">(arătând spre Pitic, care se ascunde la spatele Moderatului)</hi> au sfâșiat Constituția!!</p>
               <p>TOȚI <hi rend="italic">(în uimire)</hi>: A!</p>
               <p>TRIBUNUL: Iată, o am aci, sub mantă, — pentru că eu port și mantă, <hi rend="italic">(violent)</hi> nu ca dumnealor! <hi rend="italic">(Scoate de sub mantă o carte fără scoarțe, ruptă, sfâșiată.)</hi>
               </p>
               <p>O VOCE DIN SALĂ: Trăiască tribunul poporului! <hi rend="italic">(Aplauze pe scenă.)</hi>
               </p>
               <p>TRIBUNUL <hi rend="italic">(după ce salută grațios pe cetățeanul din sală)</hi>: Toți mă iubesc… în princip! Dar știți ce s-a întâmplat afară? Cetățenii care voiau să vie aci au fost împiedecați cu sila și cu jandarmi. Afară domnește Anarhia! Și știți care este cauza? Poporul a aflat că un pitic a devastat un magazin de pielărie și a furat mai multe portofele, pe care le-ar fi împărțit pe la favoriți… Poporul a venit aici, în Dealul Mitropoliei, ca să prindă pe inculpat, care s-a refugiat în chiliile călugărilor. Călugării l-au afumat ca să fugă, și se crede că el se găsește aici…</p>
               <p>BURSUC <hi rend="italic">(scoțând pe Pitic de la spatele Moderatului…)</hi>: N-o fi dumnealui?</p>
               <p>MODERATUL <hi rend="italic">(Piticului)</hi>: Repede! Dai trei?</p>
               <p>PITICUL <hi rend="italic">(necăjit)</hi>: Nu dau! <hi rend="italic">Petit bonhomme vit encore</hi>!</p>
               <p>BURSUC: Îl recunoașteți?</p>
               <p>TRIBUNUL: Tocmai. Devastatorul de portofele!</p>
               <p>MODERATUL: Și vroiai să mă tratezi cu portofele răpite fără un pic de moderațiune? Ai noroc că sunt părinte de familie!</p>
               <p>TOȚI: Să-l umflăm! Să-i votăm o moțiune! Să-l executăm!</p>
            </div>
            <div type="div2" rend="P76">
               <head>
                  <anchor xml:id="id_C.C4.83lug.C4.83rii"/>
                  <anchor xml:id="id_Călugării"/>
                  <hi rend="color(#000000)">Călugării</hi>
                  <hi rend="color(#54595d)">[</hi>
                  <ref target="https://ro.wikisource.org/w/index.php?title=Pardon&amp;action=edit&amp;section=47">
                     <hi rend="color(#0b0080)">modifică</hi>
                  </ref>
                  <hi rend="color(#54595d)">]</hi>
               </head>
               <p>Toți se reped la Pitic. Piticul vrea să scape. El dă fuga să iasă prin dreapta. Dar din dreapta îi iese ’n drum un călugăr.</p>
               <p>PITICUL <hi rend="italic">(terorizat de apariție, se dă înapoi cu groază. Cântă pe aria Călugărul)</hi>:</p>
               <p>Călugărul din vechiul schit,</p>
               <p>Pe care l-am caterisit,</p>
               <p>Mă urmărește ne-ncetat, —</p>
               <p>Călugărul m-a blestemat!</p>
               <p rend="italic">Toți se reped din nou la el. Piticul vrea să fugă prin stânga. Alt călugăr îi iese-n cale.</p>
               <p>PITICUL <hi rend="italic">(mai îngrozit, dă înapoi. Cântă:)</hi>
               </p>
               <p>Călugărul de la Sibiu,</p>
               <p>Pe care l-am ucis de viu,</p>
               <p>Din groapa lui a înviat, —</p>
               <p>
                  <hi rend="italic">(Cade-n genunchi)</hi> Călugăre, eu n-am trădat!</p>
               <p rend="italic">Deputații vor din nou să-l gonească. Piticul vrea să fugă prin fund. Din fund apare alt călugăr.</p>
               <p>PITICUL <hi rend="italic">(de astă dată plictisit)</hi>:</p>
               <p>Călugărul din loc uitat,</p>
               <p>Pe care eu l-am fabricat,</p>
               <p>Îmi șade-n drum ca un Sultan —</p>
               <p>Călugărul machedonean.</p>
               <p>TOȚI: Trăiască Sultanul!</p>
               <p rend="center bold">---- CORTINA ----</p>
            </div>
         </div>
      </body>
   </text>
</TEI>
