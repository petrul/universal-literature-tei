<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Homer</title>
            <author>Homer</author>
         </titleStmt>
         <editionStmt>
            <edition>
               <date>2013-08-27T16:39:00</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
         <textClass>
            <keywords scheme="unknown">
               <list>
                  <item/>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2022-10-16T17:09:25.536123967</date>
            </change>
         </listChange>
      </revisionDesc>
   </teiHeader>
   <text>                       
      <body>
         <author>Homer</author>
         <div type="div1" rend="P4">
            <head>Iliada</head>
            <subtitle>Traducere de George Murnu</subtitle>
            <div type="div2">
               <head>         Cântul I.</head>
               <p>         Cântă, zeiţă, mânia ce-aprinse pe-Ahil Peleianul, 1</p>
               <p>         Patima crudă ce-Aheilor mii de amaruri aduse; 2</p>
               <p>         Suflete multe viteze trimise pe lumea cealaltă,</p>
               <p>Trupul făcându-le hrană la câni şi la feluri de păsări </p>
               <p>Și împlinită fu voia lui Zeus, de când Agamemnon, </p>
               <p>Craiul născut din Atreu, şi dumnezeiescul Ahile </p>
               <p>S-au dezbinat după cearta ce fuse-ntre dânşii iscată.</p>
               <p>         Care fu zeul ce-i puse pe ei să s-apuce de sfadă?</p>
               <p>         Fiul lui Zeus şi-al Letei, Apolon. În ciuda-i pe craiul, Molimă grea răspândise şi oastea-i pornise să piară, Pentru c-Atrid cutezase pe preotul Hrises să-nfrunte, Când cuviosul veni la corăbii, în tabăr-ahee, Ca să-şi răscumpere fata cu-o mare mulţime de daruri.</p>
               <p>         Cârja de aur ţinând cu podoabe de sfinte cordele, Daru-nchinat lui Apolon, de-Ahei se ruga deopotrivă, Dar mai cu seamă de-Atrizi, cele două mai mari căpetenii:3 „Voi, căpetenii Atrizi şi Ahei cu frumoase pulpare, 4</p>
               <p>         Fie ca zeii-ntronaţi în Olimp la război să v-ajute.</p>
               <p>         Troia uşor să luaţi şi cu bine s-ajungeţi acasă!</p>
               <p>         Ci-napoiaţi-mi copila robită, primind aste daruri, Dacă vă temeţi de fiul lui Zeus, de-arcaşul Apolon.”</p>
               <p>         Asta vorbi, şi cu toţii strigau, învoindu-se-Aheii s-aibă ruşine de preot, primindu-i mândreţea de daruri.</p>
               <p>         Nu i-a plăcut lui Atrid Agamemnon îndemnul acesta, Şi l-a respins fără milă pe preot cu aspră poruncă: „Vezi, o moşnege, să nu te mai prind pe-aici la corăbii, Ori între noi zăbovind ori încoace venindu-ne iară; Mi-e că ţi-or fi de prisos a ta cârjă şi semnele sfinte.5</p>
               <p>         Nu-ţi voi da fata-napoi, ba chiar cărunţi-va-n robie6</p>
               <p>         Tocmai în Argos acasă la mine, de ţara-i departe, Pânză ţesând la război şi culcându-se-alături de mine.</p>
               <p>         Du-te dar, nu mă-ndârji, dacă teafăr doreşti să poţi merge.”</p>
               <p>         Astfel a zis, şi bătrânul de teamă, auzindu-i porunca, Merse tăcut pe la marginea mării bătută de valuri unde deoparte stătu şi rugare rosti către zeul Febos Apolon, născutul din Leto, pletoasa zeiţă: „Tu cel cu arcul de-argint, tu paznicul Hrisei, Sminteus, Care vârtos ocroteşti Tenedos şi Chila prea sfântă, 7</p>
               <p>         Dacă ziditu-ţi-am eu vreun mândru locaş de mărire, Ori închinatu-ţi-am grasele buturi de capre şi tauri, Glasul auzi-mi-l, Doamne, şi-o singură vrere-mplineşte-mi: Stropii de plâns, cu săgeţile tale plătească-mi Danaii!”8</p>
               <p>         Astfel rugatu-s-a el. Auzi săgetaşul Apolon şi mânios de pe vârful Olimpului merse la vale Arcul pe umăr având şi tolba vârtos căpăcită.</p>
               <p>         Lung zuruiră săgeţile-n tolba-i din spate, când zeul Plin de mânie porni, nălucindu-se-asemenea nopţii, Stete deoparte de tabăr-apoi şi da drumul săgeţii.</p>
               <p>         Groaznic fu zăngănul arcului cel luminos ca argintul.</p>
               <p>         Zeul întâi nimerit-a în muli şi-n ogarii cei sprinteni, Dar mai ţinti dup-aceea şi-n oaste săgeţi otrăvite, Morţii ardeau sumedenii pe ruguri. Şi-n vreme de nouă9</p>
               <p>         Zile, prin lagăr, zburară săgeţile dumnezeirii.</p>
               <p>         Dar într-a zecea pofti Peleianul la sfat ostăşimea, 10</p>
               <p>         Povăţuit el fiind de zâna cu braţele albe, Hera, ce fuse-ngrijată că pier de năpastă Danaii, Când laolaltă se strânse şi fu aşezat-adunarea, Iutele-Ahile, sculându-se, aşa începu cuvântarea: „Cred, o Atride, că noi o să fim nevoiţi să ne-ntoarcem Iar înapoi, rătăcind, dac-o fi să scăpăm de la moarte, Căci deopotrivă ne seceră oastea războiul şi ciuma.</p>
               <p>         Să întrebăm dar un preot ori un zodier sau pe unul Care-i de vise tâlmaci, că şi visele vin de la Zeus, Ca să ne spună de unde-i înverşunul zeului Febos?</p>
               <p>         Ceartă-ne oare dorind juruite prinoase ori jertfe?</p>
               <p>         Au poate arsura de fripte mioare şi capre alese El, dobândind, ar voi de la noi să-şi abată urgia?”</p>
               <p>         Zise şi-ndată şezu. Dar iată, se scoală-ntre dânşii Fiul lui Testor, întâiul şi fala prorocilor, Calhas, Care ştia câte-au fost mai demult, câte sunt, câte fi-vor, Şi cârmuise ale Aheilor vase pe mare spre Troia Numai cu darul ghicirii, cu care-l cinstise Apolon.</p>
               <p>         Bine cu mintea-i chitind, luă Calhas cuvântul şi zise: „Scumpe lui Zeus Ahile, tu-mi ceri să vă spun tuturora Care să fie necazul arcaşului, Febos Apolon?</p>
               <p>         Eu bucuros o voi spune; ia seama tu însă şi jură-mi C-ai să fii gata să-mi dai ajutor cu vorba şi fapta.</p>
               <p>         Mi-e să nu supăr cumva între Domnii Ahei pe acela, Care-i mai tare ca toţi şi de care cu toţii ascultă.</p>
               <p>         Biruie craiu-n mânie pe cel care-i stă sub poruncă; Ciuda-i, măcar că pe o zi şi-o ascunde şi-o-năduşă-n sine, Colcăie totuşi în pieptu-i şi cată prilej mai pe urmă Ca s-o descarce. Deci juruie-mi tu, dacă vrei să mă aperi.”</p>
               <p>         Numaidecât îi răspunse lui Calhas şoimanul Ahile: „Inimă prinde, destaină şi spune ce cugetă zeii, Iată, mă jur pe Apolon, iubitul fecior al lui Zeus, Căruia, Calhas, rugându-te, Aheilor taine dezvălui: Până ce eu mai viez şi mai văd pe pământ, lâng-aceste Vase adâncate, niciunul din toată aheimea de faţă N-o să te-atingă cu procleta-i mână, nici chiar Agamemnon, Care se laudă aci între Domni că e cel mai de frunte.”</p>
               <p>         Negreşitorul proroc mai prinse curaj şi răspunse: „Nu pentru jertfe, şi nici juruite prinoase ne ceartă, Ci-i supărat el de preot, că prea-l necinsti Agamemnon, Nu dezrobi pe copilă, nici daruri primi de la dânsul.</p>
               <p>         De-asta Ţintaşul atâtea necazuri ne-a dat şi-o să deie.</p>
               <p>         Molima n-o să se-ndure s-abată din tabăr-ahee Până ce tatălui pe sprâncenata copilă n-om da-o Fără de daruri şi plată şi nu-i vom aduce la Hrisa Jertfa spăşirii. Aşa împăca-vom pe zeu îmblânzindu-l.”</p>
               <p>         Zise şi-ndată şezu; dar iată se scoală-ntre dânşii Plin de mâhnire şi ciudă viteazul Atrid Agamemnon; Mintea-i cu totului tot cuprinsă de negrele gânduri Şi de mânie aprinşi ca focul îi scânteie ochii.</p>
               <p>         Cată hain mai întâi la Calhas şi astfel îi zice: „Calhas, tu cobe, în veci nu mi-ai spus o prielnică vorbă; Răul plăcutu-ţi-a pururi, şi pururi menit-ai a rele.11</p>
               <p>         Nici ai rostit oarecând şi nici făptuit-ai vreun bine.</p>
               <p>         Chiar şi acum prorocind, Danailor spui tuturora Cum că de-aceea pedepse ne dete Ţintaşul olimpic, Numai că eu am respins bogatul răscumpăr al fetei, Pentru c-aş vrea înadins ca ea să rămâie la mine.</p>
               <p>         Drept e că-mi place mai mult decât Clitemnestra, soţia Din tinereţele mele; doar nu-i mai prejos ca femeie De pricepută, de harnică ce-i şi de-naltă şi mândră.</p>
               <p>         Totuşi voi da-o-napoi la părinţi, dac-aşa e mai bine.</p>
               <p>         Nu voi să-mi piară oştirea, ci teafără toată să-mi fie.</p>
               <p>         Iute-mi alegeţi o altă răsplată, ca nu cumva singur Nedăruit să fiu eu între Ahei, că doar nu se cuvine.</p>
               <p>         Bine cu toţii vedeţi ce fel de răsplată voi pierde.”</p>
               <p>         Dar îl întâmpin-Ahile şoimanul zicându-i: „Atride, Cel mai slăvit între oameni şi mai ahtiat după avere, Cum şi de unde să-ţi deie bărbaţii Ahei o răsplată?</p>
               <p>         Bunuri prea multe de-a obştii noi nu ştim păstrate niciunde; Câte-am prădat în oraşe la Troia, împărţitu-le-am toate; Nu se mai cade oştirea pe-aceste-napoi să le ceară.</p>
               <p>         Dă pe Hriseis acuma şi-mpacă pe zeu, iar Aheii Te-or dărui întreit şi-mpătrit, dacă bun va fi Zeus Să pustiim a lui Priam cetate temeinică-n ziduri.”</p>
               <p>         Zise din nou ridicându-se craiul Atrid Agamemnon: „Nu-mi fi aşa de viclean pe cât eşti de voinic, o, Ahile, Cel arătos ca un zeu, căci n-o să mă birui cu vorba, Nici vei putea să mă-nşeli. Ori vrei s-ai răsplată tu singur Şi despoiat să fiu eu, de mai stărui să dau pe femeie?</p>
               <p>         Doar dacă mărinimoşii Ahei îmi vor face pe voie Şi mi-or alege pe alta, totuna la preţ cu aceea.</p>
               <p>         Nu mi-o vor da-o, eu însumi atunci voi lua de la tine Darul cu sila. De nu, de la Aias ori chiar şi din corturi, De la Ulise, şi las' să se-nfurieapoi orişicine, Dar despre asta putem să vorbim între noi şi pe urmă; Hai să împingem pe valuri acum o corabie neagră, Punem într-însa vâslaşii mai repede şi hecatomba Şi să pornim în corabie pe-mbujorata Hriseis.</p>
               <p>         Unul să fie mai-marele şi purtătorul de grijă, Aias ori Idomeneu ori dumnezeiescul Ulise; Ba chiar tu însuţi, Ahile, tu cel mai cumplit între oameni, Jertfe s-aduci şi să-mbuni pe izbăvitorul Apolon.”</p>
               <p>         Crunt pe sub gene privind, răspunse şoimanul Ahile: „Vai, ferecatule-n sfrunt şi veşnic pornit pe câştiguri, Cum să se-nduplece Aheii, plecaţi la poruncile tale, Drumuri să bată sau tari să tot stea la război cu duşmanii?</p>
               <p>         Nu de necaz pe Troieni, am venit eu cu armia-ncoace, Spre a mă bate pe-aici, doar nu mi-s Troienii de vină; Nu mi-au răpit ei cirezi, nici stave cumva de-ale mele, Nu mi-au stricat ei nici roadele-n ţara bărbaţilor Ftia Cea cu pământ roditor, că la mijloc sunt stavile multe, Munţii cu umbre pe văi şi marea cu clocot de valuri; Ci ne-am luat după tine, sfruntate, ca tu să te bucuri, Că răzbunăm de Troieni, noi, pe fratele tău şi pe tine Cel făr-obraz! Ci de asta nu-ţi pasă şi n-ai nici o grijă, Ba chiar mă şi ameninţi că iei de la mine răsplata, Rodul atâtor sudori şi darul de cinste al oştirii.</p>
               <p>         Eu niciodată totuna cu tine n-am parte de daruri, Când cucerim şi prădăm vr'o cetate bogată din Troia.</p>
               <p>         Ba dimpotrivă, în viforul luptei tot greul îl duce Braţu-mi cu arma; când vine-mpărţirea pe urmă, tu capeţi Partea mai mare din daruri, iar eu, mulţumit cu puţinul, Iar la corăbii mă-ntorc istovit de războinică trudă.</p>
               <p>         Plec dar în Ftia, căci mai de folos îmi e-ntorsul acasă Pe legănate corăbii. Nu cred că, lovindu-mă-n cinste, Lesne tu singur aci grămădi-vei câştiguri şi-avere.”</p>
               <p>         Dar se răsti la Ahile, grăindu-i, Atrid Agamemnon: „Du-te dar, dacă ţi-i voia să pleci. Eu nicicând cu rugare Nu-ţi voi cădea să rămâi; cu mine mai sunt doar şi alţii Care cinsti-mă-vor, Zeus mai mult ca oricine-nţeleptul.</p>
               <p>         Cel mai hulit îmi eşti tu între Domnii purceşii din Zeus.</p>
               <p>         Numai de harţe, de sfezi şi bătăi îndrăgit eşti de-a pururi Iar dacă eşti un viteaz, vreun zeu vitejia ţi-a dat-o.12</p>
               <p>         Ia-ţi pe ai tăi şi-ale tale corăbii şi-ntoarnă-te acasă Şi Mirmidonilor tăi porunceşte. Nu-mi pasă de tine Şi de-a ta furie oarbă. Dar eu te-ameninţ şi zic astfel: Pentru că Febos Apolon îmi ia pe copila lui Hrises, Am s-o trimit însoţită de-ai mei, pe un vas de-ale mele; Singur apoi mă voi duce la tine, din cort să-ţi iau darul, Pe-mbujorata Briseis, să ştii tu cât eu sunt mai tare Faţă de tine ca Domn şi să tremure cel ce cu mine Una s-ar crede şi ar vrea deopotrivă-nainte să-mi steie!”</p>
               <p>         Asta i-a zis, iar Ahile simţi negrăită durere, Inima-n pieptu-i păros îi stătu îndoită pe gânduri:13</p>
               <p>         Sau de la coapsă, din teacă să-şi smulgă el spada tăioasă Şi să înlăture-ndată mulţimea, să-njunghie pe-Atride, Ori supărarea să-şi curme şi capăt să puie pornirii.</p>
               <p>         Până ce el şovăind pregetă socotindu-se-n sine, Până ce sabia-şi scoase din teacă, deodată şi vine Palas Atena din cer; o trimise zeiţa braţalbă Hera, căci ea purta grijă şi dragoste amândurora.</p>
               <p>         Stându-i la spate, ea-l prinse de plete bălane pe-Ahile, Lui vederându-se numai, fiind nevăzută de alţii.</p>
               <p>         Cum se întoarce-napoi, el vede uimit pe zeiţa Palas Atena; din ochi ea groaznic îi fulgeră-n faţă.</p>
               <p>         Şi glăsuind, o întâmpină Ahile cu vorbe ce zboară: „Ce-ai venit oare, o fiic-a lui Zeus de scut-purtătorul?</p>
               <p>         Poate venit-ai să vezi cum ştie să-nfrunte Agamemnon?</p>
               <p>         Una ţi-oi spune, şi cred că aşa cum îţi spun o să fie: El în curând va plăti-o cu viaţa-i această trufie!”</p>
               <p>         Dar lui Ahile-i răspunse zeiţa-nstelată-n privire: „Eu am solie din cer, am venit să-ţi alin supărarea, Dacă m-asculţi; mă trimise la tine zeiţa braţalbă Hera, căci ea are grijă şi ţine la voi deopotrivă.</p>
               <p>         Hai conteneşte cu cearta şi sabia lasă-ţi-o-n teacă, Numai cu vorbele mustră-l pe el aşa cum îţi vine, Iată cuvântul îmi dau şi el împlinit o să fie: Daruri frumoase primi-vei o dată, de trei ori pe-atâta, Pentru ocara de azi, deci rabdă şi-ascultă-ne sfatul.”</p>
               <p>         Zise zeiţei atunci Ahile cel iute ca şoimul: „Cade-se seamă să ţiu de al vostru demând, o zeiţă, Cât mi-ar fi ciuda de mare, căci asta mai bine-i din parte-mi, Zeii ascultă mai mult pe acela ce lor se supune.”</p>
               <p>         Zise. Mânerul de argint cu mâna vârtos apăsându-l, Sabia lungă şi-o-mpinse în teacă şi dete ascultare Vorbei zeiţei; iar ea se întoarse-napoi între zeii Cei din Olimp, la palatele împăvezatului Zeus.</p>
               <p>         Dar Peleianul din nou începu să-l înfrunte din gură Pe Agamemnon Atrid şi nu-şi potolea încă focul: „Tu beţivan, tu obraz de dulău, sperios ca şi cerbul!</p>
               <p>         Nici cu oştirea te bizui vr'odată să ieşi la bătaie, Nici să te-aţii pânditor de duşmani cu vitejii de frunte Dintre Ahei, că te temi să nu dai de primejdia morţii.</p>
               <p>         Doar ţi-e mai bine să huzuri în tabăra noastră cea largă Şi să despoi de-a lui daruri pe cine-ţi grăieşte-mpotrivă.</p>
               <p>         Crai care storci pe supuşi, fiindcă domneşti pe netrebnici; Altfel, Atride, păcatul de-acum ţi-ar fi fost cel din urmă.</p>
               <p>         Una ţi-oi spune pe faţă şi jur cu sfinţenie mare, Jur pe toiagul acesta ce nu mai dă frunze şi ramuri, Nici înverzi-va, odată ce trunchiu-i rămase pe munte Şi o secure-l ciopli, netezindu-l de foi şi de coajă; Care toiag la judeţ e purtat de fruntaşi în Ahaia Spre apărarea dreptăţii şi alegilor date de Zeus, Şi jurământul amar o să-ţi fie: veni-va o vreme Când dup-Ahile la luptă cu toţii ofta-vor Aheii; Dar o să fie târziu, căci tu chiar, cu toată obida, Nu vei putea să le-ajuţi, când droaie cădea-vor sub arma Cruntului Hector, şi-adânc te va roade necazul că astăzi Nesocotit-ai pe cel mai de frunte viteaz din Ahaia.”</p>
               <p>         Astfel răstindu-se Ahile trânti la pământ cu mânie Sceptrul în aur ţintat şi îndată se puse pe scaun.</p>
               <p>         Sta mânios şi-Agamemnon în faţă-i. Atunci se ridică Meşterul cuvântător şi craiul Pilenilor, Nestor, Căruia graiul din gură mai dulce-i cura decât mierea.</p>
               <p>         El până-n vremea de-atunci văzuse trecându-se două Neamuri de oameni născute, crescute-n cetatea cea sfântă Pilos, şi acuma domnea peste vârsta de-a treia.14</p>
               <p>         Nestor, cuminte gândind, aşa începu cuvântarea:15 „Doamne, ce jale cumplită l-ajunse pământul ahaic!</p>
               <p>         Cum bucura-se-va Priam acum şi feciorii lui Priam Şi-o să tresalte Troienii, căci mare le-ar fi bucuria, Când o să afle că voi începurăţi asemenea sfadă, Voi care-ntreceţi pe Ahei, când e vorba de sfat şi de arme.</p>
               <p>         Ci ascultaţi, că mai tineri sunteţi amândoi decât mine: Eu am mai fost ca tovarăş cu oameni viteji mai de frunte, Chiar decât voi, şi niciunul n-a fost cu dispreţ către mine.</p>
               <p>         N-am pomenit în viaţă bărbaţi deopotrivă cu dânşii, Cu Piritou bunăoară, cu Drias, păstor de noroade, 16</p>
               <p>         Ori cu Cheneu, cu Exadiu şi cu Polifem uriaşul, Ori cu Egide Teseu, arătos ca un zeu în făptură17</p>
               <p>         N-au mai fost alţii pe lume mai tari de vârtute ca dânşii, Foarte puternici în arme au fost şi cu cei mai puternici, Chiar cu Centauri din munţi, pe care-i stârpeau fără milă.</p>
               <p>         Eu ca tovarăş al lor mă dusesem din Pilos, din ţara-mi Cea de departe de tot; mă poftiseră ei de la sine.</p>
               <p>         După putere luptam singuratic şi eu, dar cu dânşii Nimeni n-ar fi îndrăznit să se măsure-n ziua de astăzi.</p>
               <p>         Totuşi de mine-ascultau, ţiind seamă de spusele mele.</p>
               <p>         Hai dar şi voi ascultaţi: e mai bine s-asculţi şi de altul.</p>
               <p>         Tu, Agamemnon, deşi eşti puternic, să nu-i iei femeia.</p>
               <p>         Lasă-i-o; de la început cu ea-l dăruiră Danaii.</p>
               <p>         Nu te purta, o Ahile, şi tu, duşmăneşte, cu craiul; N-a fost vreodată de-asemenea cinste părtaş un al doilea Domn de toiag purtător, dăruit cu mărire de Zeus.</p>
               <p>         Dacă tu eşti un viteaz şi ai pe-o zeiţă de mamă, 18</p>
               <p>         El e mai mare, fiindcă-i stăpân pe mai multă oştire.</p>
               <p>         Hai potoleşte-te, Atride, şi tu; eu te rog cu-nadinsul, Lasă mânia şicruţă pe-Ahile, că el este scutul Nerăzbătut al Aheilor, când se porneşte războiul.”</p>
               <p>         Zise lui Nestor atunci mai-marele-Atrid Agamemnon: „Vorbele-ţi toate sunt bune şi drepte, cinstite bătrâne, Dar mai presus de noi toţi vrea dânsul aicea să fie, Să-i înfrâneze pe toţi şi la toţi să-şi întindă domnia Dând tuturora porunci, dar n-o să-l asculte niciunul.</p>
               <p>         Dacă voinic şi războinic făcutu-l-au nemuritorii, Datu-i-au oare şi voia pe alţii să-i facă de ocară?”</p>
               <p>         Sare la rându-i Ahile şi astfel îi curmă cuvântul: „S-ar cuveni negreşit să-mi zică mişel şi netrebnic, Dacă pleca-m-aş smerit şi orbeşte la tot ce mi-ai spune.</p>
               <p>         Altora tu rânduieşte, dar mie să nu-mi dai poruncă.</p>
               <p>         Nici mai îmi trece prin minte s-ascult de poruncile tale.</p>
               <p>         Însă eu una ţi-oi spune şi bine înseamnă-ţi-o-n minte: Braţele nu mai ridic să mă-ncaier cu tine sau altul Pentru femeie, că dată-i de voi şi de voi mi-e răpită; Însă din tot ce mai am la corabie-n corturi la mine Nu vei putea tu nimica să-mi iei cu puterea şi sila.</p>
               <p>         Haide, pofteşte şi-ncearcă, de vrei ca să vadă cu toţii Cum şurui-va pe loc sub lancea mea sângele-ţi negru!”</p>
               <p>         Astfel cu grele cuvinte amândoi între ei se sfădiră, Şi ridicându-se sparseră sfatul de lângă corăbii.</p>
               <p>         Merse Ahile spre corturi, la vase totuna de-nalte, 19</p>
               <p>         Oastea-i cu sine luând şi pe Meneţianul Patroclu.20</p>
               <p>         Iar Agamemnon atunci spre mare o corabie-mpinse, Puse vâslaşi douăzeci înăuntru şi jertfa spăşirii Pentru Apolon, şi-aduse pe fata chipoas-a lui Hrises, Iar căpitan de corabie a fost iscusitul Ulise.</p>
               <p>         După ce ei se suiră, plecară pe cale de ape.</p>
               <p>         Iar Agamemnon da zor să se cureţe oştile-n scaldă.21</p>
               <p>         Toţi se spălau şi aruncau lăutorile, zoile-n mare Şi lui Apolon dau jertfe, ardeau hecatombe depline, Capre şi tauri pe marginea mării cea neroditoare, Fumul de arsură a fripturii la cer se suia-n rotocoale.</p>
               <p>         Asta făcură prin tabără ei.</p>
               <p>         — Iar Atrid Agamemnon Nu da uitării ce-n sfadă-l făcu s-ameninţe pe-Ahile, Şi s-a întors poruncind lui Taltibiu şi lui Evribate, Crainicii lui, amândoi slujitori deopotrivă de harnici: „Mergeţi acuma la cortul pe unde-i Ahil Peleianul, Pe-mbujorata Briseis de mână luaţi şi-mi aduceţi.</p>
               <p>         Dacă el nu vrea s-o deie. – nsoţit de mai mulţi mă voi duce Eu s-o ridic de la el, şi atunci mai amar o să-i fie.”</p>
               <p>         Astfel le zise, pornindu-i cu cea mai grozavă poruncă.</p>
               <p>         Ei peste voie păşind pe aproape de marea pustie, Merseră la Mirmidoni, nu departe de năvi şi de corturi, 22</p>
               <p>         Unde-l aflară la cort pe lâng-a lui navă smolită.</p>
               <p>         Cum îi văzu pe-amândoi, el n-avu deloc bucurie.</p>
               <p>         Crainicii steteră-n faţă-i, cuprinşi de ruşine şi teamă; Nu cutezară măcar bineţe să-i dea, să-l întrebe, Dar dumerindu-se, aşa-i agrăi ca prieten Ahile: „Crainici, noroc vouă, soli trimişi de bărbaţi şi de Zeus!</p>
               <p>         Haideţi încoace. Nu voi, Agamemnon e numai de vină; El doar pe voi vă trimise pe-aici după fata lui Brises.</p>
               <p>         Du-te şi scoate-o din cort, mărite Patrocle, şi dă-o Celor doi crainici s-o ducă. Dar martori să fie-naintea Preafericiţilor zei, tuturor muritorilor oameni Şi a tiranului crai, dac-o fi oarecând să mai fie Iarăşi nevoie de mine să apăr de cruntă pieire Oştile lui. Dar el turbă şi-i orb de cumplită mânie, Nu-şi mai dă seamă, nici cată-napoi şi-nainte să vază Cum la corăbii se pot război fără pierdere-Aheii.”</p>
               <p>         Astfel a zis, şi Patroclu fârtatului său se supuse; Scoase pe dalba Briseis din cort şi o dete s-o ducă Crainicii. Dânşii luând-o porniră-napoi spre corăbii; Silnic femeia păşea împreună cu ei. Iar Ahile Merse şi stete plângând pe marginea mării albastre, Singur, departe de-ai săi, privind spre noianul de ape, Braţele-ntinse şi rugă fierbinte rosti către Tetis: „Mamă, de vreme ce-mi deteşi din naştere zile puţine, Cinste măcar trebuia să-mi dea mie-mpăratul olimpic, Cel care tună-n văzduh. Dar nu mă cinsti el acuma Cât de puţin, căci marele Domn Agamemnon Atride M-a înjosit, că luatu-mi-a darul şi-l are la dânsul.”</p>
               <p>         Astfel a zis lăcrimând; auzitu-l-a mamă-sa, Doamna, Tocmai din mare, din fund, de pe lângă bătrânul ei tată.</p>
               <p>         Grabnică ea ca o ceaţă răsare din undele albe, Vine şi şade-naintea feciorului ei care plânge Şi-l netezeşte cu mâna şi zice cu drag lui Ahile: „Ce plângi tu, fătul meu scump? Ce jale te-ajunse pe tine?</p>
               <p>         Spune-mi tu mie şi nu-mi tăinui, ca s-o ştim împreună.”</p>
               <p>         Zise din greu suspinând viteazul cel iute ca şoimul: „Ştii tu, şi ce să-ţi înşir câte toate ştiute de tine?</p>
               <p>         Fost-am la Teba, cetatea de piatră a-mpăratului Vultur, 23</p>
               <p>         Am pustiit-o şi-adus-am în tabără prăzile toate; Oameni şi-avuturi Aheii cinstit împărţiră-ntre dânşii.</p>
               <p>         Pe-mbujorata Hriseis o deteră lui Agamemnon.</p>
               <p>         Tatăl ei, Hrises, ca preot slujind lui Apolon arcaşul, Vine la vasele Aheilor cei ferecaţi în aramă, Vrând să răscumpere fata-i cu o mare mulţime de daruri.</p>
               <p>         Preotu-n mână ţiind pe o cârjă de aur cununa Zeului Febos Apolon, de-Ahei se ruga deopotrivă, Dar mai cu seamă de-Atrizi, cele două mai mari căpetenii.</p>
               <p>         Cum l-auziră, cu toţii strigau, învoindu-se Aheii S-aibă ruşine de preot, primindu-i bogatele daruri.</p>
               <p>         N-a fost îndemnul acesta pe plac lui Atrid Agamemnon Şi fără milă respinse pe Hrises cu aspră poruncă.</p>
               <p>         Foarte-amărât se întoarse bătrânul şi ruga-i rostită Febos voiosauzind, că mult mai ţinea el la preot, Vajnic începe să tragă-n Ahei, de picau din oştire Morţi cu duiumul şi-n tabăra mare zburau ucigaşe De pretutindeni săgeţi. Dar cum tâlcuitu-ne-a Calhas, Ca un deplin ştiutor, ce cugetă arcaşul olimpic, Eu cel dintâi am dat sfatul pe zeu să-mpăcăm. Dar de asta Se-nfurie Atrid şi, sculându-se-ndată-n picioare, M-ameninţă cu o vorbă ce-acuma o vezi împlinită.</p>
               <p>         Iată că puser-Aheii pe fată-n corabia neagră Şi-o petrecură la Hrisa cu jertfe de dat lui Apolon, Iar pe copila lui Brises, răsplata ce-mi deteră Aheii, Crainici trimişi de Atrid adineauri din cort mi-o luară.</p>
               <p>         Însă, tu mamă, de poţi, ocroteşte şi apără-ţi fiul.</p>
               <p>         Repede du-te-n Olimp şi acolo te roagă de Zeus, Dacă vreodată făcutu-i-ai bine cu fapta ori graiul.</p>
               <p>         Te-am auzit doar acasă la tata eu însumi adese Cum te mândreai povestind că pe Zeus cel negru de nouri Singură tu între zei îl ferişi de prăpăd şi ocară, Când s-apucaseră-n lanţuri odată să-l ferece zeii, Hera, Poseidon şi Palas Atena. Căci tu, o, zeiţă, Dusu-te-ai şi-ai izbutit pe marele zeu să-l dezlănţui, Iute chemând în Olimp pe cel cu o sută de braţe, Căruia zeii îi zic Briareu, Egeon muritorii, Un uriaş care-ntrece-n putere pe tată-său Cerul.</p>
               <p>         Dânsul alături de Zeus se puse, fălos de mărire; Zeii, de el îngrozindu-se, nu-l mai legară pe Zeus.</p>
               <p>         Ast-aminteşte-i, în faţă-i te-aşterne şi-apucă-i genunchii, Roagă-l de vrea pe Troieni la arme cumva să-i ajute Şi cu înfrângeri pe-Ahei să-i împingă spre mal la corăbii, Pentru ca astfel de craiul lor toţi să se bucure-Aheii Şi ca să vadă ce orb a fost marele Domn Agamemnon, Când a făcut de ruşine pe cel mai viteaz din Ahaia.”</p>
               <p>         Tetis, cu lacrimi în ochi, aşa i-a răspuns lui Ahile: „Vai, o copile, de ce te-am născut şi crescut ca să suferi?</p>
               <p>         Bine ar fi fost să rămâi neatins şi neplâns la corăbii, Căci numărate sunt zilele tale şi scurtă ţi-i viaţa; Scris e să mori în curând, şi totuşi nu-i altul ca tine Nenorocit, în palat te-am născut să fii pradă răstriştii.</p>
               <p>         Eu mă voi duce-n Olimp, pe muntele-n veci troienitul, Şi-astea le-oi spune lui Zeus străfulgerătorul, şi poate El să m-asculte. Tu stai până-atuncea la repezi corăbii, Ţine mânia pe-Ahei şi lupta-ncetează cu totul.</p>
               <p>         Zeus de ieri a purces şi s-a dus la ospeţe cu zeii Spre Okeanos departe la bunul norod etiopic Şi-are să vie-n Olimp în ziua de-a douăsprezecea.</p>
               <p>         Eu mâneca-voi atunci spre casa de-aramă a lui Zeus Şi-l voi ruga în genunchi şi poate pe el să-l înduplec.”</p>
               <p>         Asta zeiţa grăind, s-a dus părăsind pe Ahile Mult supărat de Briseis cea bine la mijloc încinsă, Care cu sila luată i-a fost.</p>
               <p>         — Ulise-ntr-aceea, Sfintele jertfe ducând, cu vasul ajunse la Hrisa.</p>
               <p>         Cum au intrat în limanul adânc înaintea cetăţii, Pânzele strânseră, le-adăpostiră-n corabia neagră Şi răzimară catargul de furcă dând drumul la funii Şi-naintară vâslind către mal la popas de corăbii, Cangea lăsară-n afund şi legară frânghii de pripoane.</p>
               <p>         S-au pogorât după asta cu toţii pe marginea mării Şi au cărat hecatomba menită lui Febos Apolon Şi pe Hriseis au luat-o din vasul pe mări plutitorul.</p>
               <p>         Iar chibzuitul Ulise, ducând spre altar pe copilă, Tatălui ei cel iubit o încrede şi astfel îi zice: „Hrises, aici mă trimise mai-marele Domn Agamemnon Fiica-ţi iubită s-aduc şi să-nchin spăşitoare jertfire Pentru Danai, îmblânzind pe Domnul de sus, pe Apolon, Care ne-aduse prin tabăr-amaruri şi vaiete multe.”</p>
               <p>         Asta rostindu-i Ulise i-o dete, şi vesel bătrânul Fata-şi primi. Iar oştenii degrabă pe rând aşezară, Lângă altarul cel bine clădit, ale zeului jertfe Şi se spălară pe mâini şi orzul sfinţit ridicară.24</p>
               <p>         Preotul braţele-ntinse şi tare-ncepu să se roage: „Tu cel cu arcul de-argint, m-ascultă, tu paznicul Hrisei, Care vârtos ocroteşti Tenedos şi Chila prea sfântă, Cum înainte mi-ai dat ascultare la ruga rostită Aspru pe-Ahei pedepsind şi cinstindu-mă astfel pe mine, Iată şi-acuma fierbinte te rog, împlineşte-mi dorinţa: Mântuie-ndată pe-Ahei şi înlătură neagra urgie.”</p>
               <p>         Astfel rugându-se zise, şi Apolon i-ascultă rugarea.</p>
               <p>         După ce dânşii se roagă şi orzul presară-ntre coarne, Vitele-njunghie, grumazul sucindu-le, şi le jupoaie; Coapsele taie din trup, le înfăşură apoi în grăsime, Împăturindu-le-n două, deasupra pun crudele cărnuri.</p>
               <p>         Despicături cuviosul aprinde şi toarnă vin negru; Stau împrejuru-i feciori şi-l ajută cu ţepele-n mână.</p>
               <p>         După ce arseră buturi şi din măruntaie mâncară, Carnea rămasă, tăind-o-n felii, în frigări o trecură, O rumeniră frumos şi o traseră de pe jeratic.</p>
               <p>         Când isprăviră cu totului tot şi ospăţul fu gata, Benchetuiau; avea parte la fel fiecare-ntre dânşii.</p>
               <p>         Când după asta ei toţi potoliseră setea şi foamea, Cănile ochi le umplură cu vin şi cu apă feciorii, Şi tuturor în pocale turnau ca să-nceapă-nchinarea.</p>
               <p>         Astfel Aheii, pe zeu îmblânzind, câtu-i ziua de mare Cântec măreţ îi cântau şi de-a pururi slăveau pe Apolon, Izbăvitorul de rău; el sta veselindu-şi auzul.25</p>
               <p>         Soarele apoi asfinţind şi lăsându-se amurgul de seară, Ei adormiră cu toţii pe lângă odgoane pe maluri.</p>
               <p>         Iar dimineaţa, când zorile trandafirii se revarsă, O apucară pe mare 'napoi înspre tabăra ahee.</p>
               <p>         Izbăvitorul Apolon un vânt priitor le trimise, Ei ridicară catargul şi-ntinseră pânzele albe, Care, suflate de vânt, se umflau; iar sub talpa de navă Călătorindă pe mare, vuiau răscolitele valuri; Vasul, tăindu-şi cărare, uşor luneca peste ape.</p>
               <p>         Când mai pe urmă sosiră pe-aproape de tabăra mare, Dânşii corabia-mpinseră şi către mal o dădură Peste grămada de prund şi-i puseră-n juru-i proptele.</p>
               <p>         Şi dup-aceea, răzleţi, fiecare plecară la corturi.26</p>
               <p>         Dar, stăpânit de necaz, stătea lângă repezi corăbii Dumnezeiescul Ahile cel iute ca şoimul. De acuma Nu mai umbla nicidecum pe la sfatul ce-nalţă bărbaţii, Nici la război, ci acolo stătea mistuindu-se-n sine, Dornic în suflet fiind după valma şi larma bătăii.</p>
               <p>         Când se făcu dimineaţa în oara de-a douăsprezecea, Zeii cei pururi atunci spre cer o porniră cu toţii, Zeus fiindu-le-n frunte. Dar Tetis nu uită rugarea Fiului, ci răsărind din afunduri pe undele mării, Mânecă-ndată spre-a cerului boltă şi suie Olimpul.</p>
               <p>         Singur îl află pe cel care tună-n văzduhuri, pe Zeus, Stând pe-a Olimpului culme, pe cea mai înaltă din toate.</p>
               <p>         Cade-nainte-i smerit şi cu stânga luându-i genunchii Şi sub bărbie uşor cu dreapta atingându-l, zeiţa27</p>
               <p>         Roagă-se astfel şi zice-mpăratului celui din slavă: „Dacă vreodată cumva între zei te-am slujit, o Părinte, Fie cu graiul ori fapta, te rog împlineşte-mi dorinţa: Cinste dă fiului meu, care scris e să moară, sărmanul, Mai timpuriu decât alţii. Şi totuşi Atrid Agamemnon, L-a înjosit mai deunăzi, cu sila luatu-i-a darul.</p>
               <p>         Tu dar încalte cinsteşte-mi-l, Olimpiene-nţelepte; Fă ca Troienii pe Ahei să tot biruie până ce Aheii Cinste arăta-vor feciorului meu şi spori-i-vor mărirea.”</p>
               <p>         Asta i-a zis; nouraticul Zeus nimic nu răspunse.</p>
               <p>         Stete tăcut îndelung, iar Tetis, precum s-apucase, Sta încleştată de el şi iar îi vorbi rugătoare: „Spune-mi un singur cuvânt, învoieşte-te ori mă respinge, N-ai doar vreo teamă de asta, că vreau să ştiu bine Cât de puţin preţuită sunt eu între zei şi zeiţe.”</p>
               <p>         Dar îi răspunse grozav îndârjit nouraticul Zeus: „Ai să pui vrajbă-ntre mine şi Hera, şi-i vai ce-o să fie Când mă va scoate din fire, rostindu-mi cuvinte de-ocară, Doar şi aşa între zei îmi tot caută price şi-ntr-una Mă-nvinuieşte că eu îi ajut pe Troieni la războaie.</p>
               <p>         Tu depărtează-te acuma, căci poate să prindă de veste; Eu îngriji-voi de vorba ce-mi spui, ca să fie-mplinită.</p>
               <p>         Iată, ca tu să mă crezi, eu capul mişca-voi, plecându-l.</p>
               <p>         Semnul acesta-ntre mine şi zei e destulă-ntărire; Nenşelător şi cu totul statornic şi urmat de-mplinire-i Orice voi spune c-un semn ce voi face din cap întărindu-l.”</p>
               <p>         Zise şi semn de-nvoire făcu din sprâncenele-i negre; Pletele-i dumnezeieşti din creştetul cel fără moarte S-au revărsat pe obraz, şi-a vuit de cutremur Olimpul.</p>
               <p>         După ce ei s-au vorbit, au plecat despărţindu-se. Tetis Din luminosul Olimp a sărit în adâncul de mare; Zeus în sală-a intrat, în palatu-i, iar zeii cu toţii S-au ridicat înaintea părintelui lor de pe tronuri Ca să-l întâmpine, necutezând să-i aştepte sosirea.</p>
               <p>         Astfel şezu el pe tron. Dar Hera-l pândise cu ochii Şi-a priceput că la sfat tăinuise-mpreună cu Tetis Cea cu picioare-argintii, copila Bătrânului mării.</p>
               <p>         De-asta din gură-ncepu să înghimpe deodată pe Zeus: „Spune-mi, cu care din zei ai stat iarăşi la sfat, o viclene?</p>
               <p>         Veşnic plăcere găseşti, când eu sunt departe de tine, Planuri ascunse la cale să pui, dar din tainele tale Tu niciodată nimica nu vrei să-mi dezvălui şi mie.”</p>
               <p>         Zise-mpotrivă-i părintele zeilor şi-al omenirii: „Hera, nu trage nădejde ca tot ce voi pune la cale Tu să cunoşti; îţi va fi cu-anevoie, deşi mi-eşti soţie.</p>
               <p>         Ce se cuvine s-auzi, niciunul din zei şi din oameni N-are s-o ştie-nainte ca tu s-o cunoşti de la mine.</p>
               <p>         Dar ce eu cuget să fac înadins, făr-a zeilor ştire, Asta să n-o cercetezi şi să nu mă întrebi de-amănuntul.”</p>
               <p>         Hera ochioasa, velita zeiţă, răspunse lui Zeus: „Ce fel de vorbă grăit-ai, amarnice fiu al lui Cronos?</p>
               <p>         Nu te întreb niciodată şi nu iscodesc ale tale Gânduri; ba chiar, tu chibzui în tihnă şi faci după voie.</p>
               <p>         Tare mă tem însă eu să nu mi te-ncânte-acum Tetis, Cea cu picioare de-argint, copila Bătrânului mării, Care din zori a venit şi-a căzut la picioarele tale.</p>
               <p>         Pare că chiar înadins te-ai legat să-l înalţi pe Ahile Şi o mulţime de-Ahei fără milă să pierzi la corăbii.”</p>
               <p>         Dar supărat o întâmpină aşa furtunaticul Zeus: „Nenorocito, mereu cu prepusuri, mereu pânditoare; Totuşi nimica tu n-ai să poţi face, ba mai oropsită Fi-vei de mine, şi asta cu mult mai amar o să-ţi fie.</p>
               <p>         Dacă-i aşa cum îmi spui, să ştii tu c-aşa-mi place mie.</p>
               <p>         Şezi şi taci molcom acolea şi vorba mi-ascultă mai bine; Nu vor putea nicidecum să te-ajute toţi zeii din slavă, Când voi veni şi-oi întinde la tine cumplitele-mi braţe.”</p>
               <p>         Asta grăi, şi fiori au cuprins-o pe ochioasa zeiţă; Molcom tăcu şi se puse pe tronu-i cu inima frântă.</p>
               <p>         Jalnic oftară toţi zeii cereşti în palatul lui Zeus.</p>
               <p>         Numai vestitu-ntre meşteri, Hefest, luă-ndată cuvântul, Doar ca să-şi mângâie mama, zeiţa cu braţele albe: „Mare blestem o să fie, jălanienesuferită Dacă, de dragu-unor oameni, voi nu veţi curma sfădălia, Zarvă-ntre zei aducând. La urmă se duce tot gustul Mesei bogate de-aici, dacă-ncepe să biruie răul.</p>
               <p>         De-asta un sfat îi dau mamei, măcar că şi ea e cuminte, Blând să se poarte cu tata, pe voia lui Zeus să facă, Şi să-l împace pe el ca să nu ne mai tulbure-ospăţul.</p>
               <p>         Numai să vrea înadins, străfulgerătorul olimpic, Ne-ar şi zbura de pe tronuri, căci el e cu mult mai puternic.</p>
               <p>         Ia-l cu frumosul şi spune-i cuvinte blajine, că-ndată El ne va fi-ndurător, părintele Olimpianul.”</p>
               <p>         Asta-i grăi, şi apoi, repezindu-se, mamei întinse Cupa cu gemene toarte şi-adause el după-aceea: „Fii cu răbdare şi-ndură, o mamă, deşi eşti mâhnită; Inima-mi plânge de dragă ce-mi eşti, când te văd toropită.</p>
               <p>         Nu voi putea să-ţi ajut, cu toată nespusa-mi durere; E-ngrozitor când te pui cu-Olimpianul. Ştii bine, Am încercat mai demult şi-am vrut să te apăr de dânsul, Dar m-a luat de picior şi din pragul ceresc mi-a dat drumul, De m-am dus cât e ziua de mare, şi numai spre seară Bietul căzut-am în Lemnos, şi-abia era suflet în mine.</p>
               <p>         Cum am picat la pământ, bărbaţi Sintieni mă luară.”</p>
               <p>         Zise, şi asta-auzind zâmbi cea cu braţele albe Şi de la fiul ei cupa primi ea cu zâmbet pe buze.</p>
               <p>         Dânsul apoi începu de la dreapta pe rând în pahare Zeilor dulce nectar să le toarne din cănile pline.</p>
               <p>         Zeii ferice cu toţii în hohote lungi izbucniră, Cum îl văzură pe şchiop gâfuind şi trudindu-se-n sală.</p>
               <p>         Astfel ei veseli din zorile zilei şi până spre seară Benchetuiau şi-avea parte de masă la fel fiecare.</p>
               <p>         Cântec frumos le cânta şi Apolon din lira-i măiastră, Muzele toate cu farmec în viers le cântau dup-olaltă.</p>
               <p>         Dar mai pe urmă, când soarele apuse cu dalba-i lumină, Zeii s-au dus fiecare grăbit în iatac să se culce, Unde vestitu-ntre meşteri Hefest cel cu braţe vânjoase Curte zidi fiecărui cu şart şi pricepere multă.</p>
               <p>         Merse şi fulgerătorul, Olimpicul Zeus în patu-i, Unde somn dulce dormea şi-nainte. Suindu-se-acolo, El adormi lângă Hera, slăvita cu tronul de aur.</p>
            </div>
            <div type="div2">
               <head>         Cântul II</head>
               <p>Toţi peste noapte dormeau, şi zeii ceilalţi şi bărbaţii Războitorii din car, numai Zeus n-avea parte de tihna28</p>
               <p>         Somnului. Sta chibzuind cum el să-l înalţe pe-Ahile Cinstea mărindu-i cu pierderea multor Ahei la corăbii.</p>
               <p>         Una din toate la urmă-i păru că e mult mai cu cale, Lui Agamemnon Atrid un vis momitor să trimită.</p>
               <p>         Visul la sine chemând, îi zise cuvinte ce zboară:29 „Du-te, tu, vis momitor, pe la repezi corăbii ahee, Unde adormit e sub cort Atrid Agamemnon, şi spune-i Toate şi-ntocmai aşa după cum mi-e porunca; zoreşte-l Să înarmeze pe-Ahei, să bată cu toată greimea, Poate chiar azi să ia Troia cu uliţe largi pietruite; 30</p>
               <p>         Nu stau cu vrerea-ndoită, ci una de-acuma sunt zeii, Domnii cei mari din Olimp, căci Hera-i rugase şi-nfrânse Pregetul lor, de-ameninţă nori grei peste neamul din Troia.”</p>
               <p>         Zise, iar Visul porunc-auzindu-i îndată purcese.</p>
               <p>         Neamânat el ajunse la repezi corăbii ahee, Unde sub cort adormit îl găsi pe Atrid Agamemnon; Somnul cu farmec ambrozic deasupra-i plutea ca un nour.</p>
               <p>         Stete la creştetul lui, în făptură ca Nestor, pe care Mai cu temei îl cinstea între sfetnicii săi Agamemnon.</p>
               <p>         Astfel întocmai fiind, grăi vestitorul lui Zeus: „Dormi, tu vlăstar din Atreu, cel vestit la strunit telegarii?</p>
               <p>         Nu-i dat să doarmă cât noaptea-i de mare un sfetnic al obştii, Căruia soarta-i încrede norodul cu grijile-i multe.31</p>
               <p>         Ia tu aminte ce-ţi spun: eu sunt vestitorul lui Zeus, Care-i departe şi tot are grijă şi milă de tine.</p>
               <p>         El porunci să porneşti cu întreaga oştire-narmată, Poate chiar azi să iei Troia cu uliţe largi pietruite; Nu stau cu vrerea-ndoită, ci una de-acuma sunt zeii, Domnii cei mari din Olimp, căci Hera-i rugase şi-nfrânse Pregetul lor şi nori grei pe Troieni i-ameninţă din partea Marelui Zeus. Deci adu-ţi aminte şi nu da uitării Spusele mele de cum părăsi-te-va dulcea somnie.”</p>
               <p>         Asta rostindu-i, s-a dus. În cort a rămas Agamemnon Singur în sine gândind la fapte ce n-aveau să fie: Şi-nchipuia că-ntr-o singură zi cuceri-va cetatea.</p>
               <p>         Nesocotitul, el nu ştia gândul ascuns al lui Zeus, Care-a ursit-a din nou ca Troienii şi-Aheii să-ndure Vaiete multe şi-amaruri în valma cumplitelor lupte.</p>
               <p>         Craiul din somn se deşteaptă şi glasul zeiesc îi răsună, Iute sescoală-n picioare şi-mbracă o nouă şi moale Haină frumoasă şi mantia mare şi-aruncă deasupra-i32</p>
               <p>         Şi o mândreţe de tălpi şi-nnoadă pe dalbe picioare, Spada ţintată-n argint îşi prinde de umăr şi-apucă Trainicul sceptru ce-avea din străbuni şi în grabă se duce Unde stau vasele Aheilor cei ferecaţi în aramă.33</p>
               <p>         Tocmai suia pe Olimp şi-a zorilor zână Aurora, Zeilor veste să dea tuturor de ivirea luminii.</p>
               <p>         Dete Atride poruncă strigacilor crainici să cheme Oastea, ca toţi să s-adune feciorii pletoşi din Ahaia.</p>
               <p>         Crainicii-ndată crăiniră şi-n pripă se strânser-Aheii.</p>
               <p>         Sfat mai întâi sfătuiră oştenii de frunte, bătrânii, Lângă smolita corabie a craiului Nestor din Pilos.</p>
               <p>         După ce-i strânse, rosti o povaţă cuminte Agamemnon: „Daţi ascultare, prieteni. Venitu-mi-a-n tainică noapte Visul de sus de la zei. Era la vedere ca Nestor, Tocmai ca el după stat, după chip, după toată făptura.</p>
               <p>         Stete la creştetul meu şi-mi zise cuvintele aceste: „Dormi, tu vlăstar din Atreu, cel vestit la strunit telegarii?</p>
               <p>         Nu-i dat să doarmă cât noaptea-i de mare un sfetnic al obştii, Căruia soarta-i încrede norodul cu grijile-i multe.</p>
               <p>         Ia dar aminte ce-ţi spun, eu sunt vestitorul lui Zeus, Care-i departe şi tot are grijă şi milă de tine.</p>
               <p>         El poruncit-a să-ntrarmi pletoşii Ahei pân' la unul, Poate chiar azi să iei Troia cu uliţe largi pietruite.</p>
               <p>         Zeii ce şed în Olimp de-acuma-nţeleşi între dânşii Cugetă toţi la un fel, căci lesne-i făcu s-o asculte Hera cu rugile ei şi-acum pe Troieni i-ameninţă Zeus; tu asta păstrează-ţi în minte. La vorbele-aceste Visul se duse zburând şi somnu-mi fugi de pe pleoape.</p>
               <p>         Hai dar pe Ahei să-i pornim cu armele. Dar mai-nainte Eu am să-i pun la-ncercare vorbindu-le cum mi se cade Şi-o să-i îndemn la corăbii să fugă, să plece pe mare.</p>
               <p>         Voi repeziţi-vă care-ncotro şi opriţi-i cu gura.”</p>
               <p>         Asta grăindu-le Atride şezu. Între dânşii se scoală Domnul prundosului Pilos, bătrânul, cumintele Nestor Şi sănătos chibzuind, aşa începu să cuvinte: „Voi căpetenii şi Domni ai oştirii din Argos, prieteni, Dacă venea să ne spuie de visul acesta un altul, Noi puteam zice că minte şi nu i-am fi dat ascultare; Visul e însă visat de mai-marele nostru; de aceea Hai să vedem de se poate pe-Ahei să-i pornim la bătaie.”</p>
               <p>         Asta vorbi şi întâiul din sfat se grăbi să se ducă.</p>
               <p>         Sfetnicii toţi, purtătorii de sceptre, urmând pe păstorul Armiei, se ridicară şi gloate veneau cu grăbire.</p>
               <p>         Cum se pornesc câteodată-mbulzindu-se roiuri de-albine, Mişună-ntr-una, ieşind din laturea stâncii scobite, Zboară şi-n chip de chiorchines-aşază pe flori primăvara, Unele flutur-aicea grămadă, altele acolo; Astfel şi oştile atunci roind din corăbii, din corturi, Se îmbulzeau şi în cete cu vuiet curgeau spre adunare, Pe-aşezătură la mal. Ardea între dânşii zorindu-i Vestea trimisă de Zeus. Se strânseră toţi, dar soborul Nu se putea mulcomi şi pământul gemea sub povara Gloatelor când s-aşezau, căci valmă era şi vreo nouă Crainici umblau să-i potoale cu strigăte tari şi s-aline Zgomotul lor ca s-asculte pe Domnii, purceşii din Zeus.</p>
               <p>         S-au aşezat ei la urmă şi-a stat fiecare la locu-i.</p>
               <p>         Linişte apoi se făcu şi atunci se sculă Agamemnon, Sceptrul în mână ţiind, pe-acel făurit de Hefestos, Care-l dădu împăratului Zeus, născutul din Cronos; Zeus îl dete lui Hermes, al zeilor sol, al lui Argus Ucigător, iar acesta l-a dat lui Pelops călăreţul, 34</p>
               <p>         Iar Pelops lui Atreu, vestitul păstor de noroade, Care murind îl lăsă lui Tieste, bogatul în turme; 35</p>
               <p>         Craiul Tieste la rându-i îl dete să-l poarte Agamemnon Spre a domni peste Argos întreg, peste multele-ostroave.</p>
               <p>         El, sprijinindu-se-n sceptrul acesta, vorbi adunării: „Voi, vitejime, Danai, tovarăşi de luptă, prieteni, Mare şi grea e osânda ce-mi dete părintele Zeus, Neînduratul. Deşi se-nvoise cu semne că-n ţară Nu m-oi întoarce de-aici înainte ca Troia s-o spulber, Totuşi acuma s-a pus să mă-nşele grozav; mă sileşte Calea spre ţară s-apuc ruşinos după pierdere multă.</p>
               <p>         Astfel e voia lui Zeus, a zeului cel mai puternic, Care-a surpat aşa multe cetăţi cu mândreţe de ziduri Şi o să surpe mereu, căci nebiruit e-n putere.</p>
               <p>         Vai, e-o ruşine s-audă urmaşii cumva că Danaii, Oaste aşa multă şi-atât de vitează, luptară zadarnic Vreme-ndelungată pe-aici, şi deşi se bătură cu oameni Mult mai puţini decât ei, biruinţa lor tot e departe.</p>
               <p>         Dacă-nvoindu-ne noi cu Troienii ne-om pune să facem Numărătoare-ntre noi de-o parte şi alt-a oştirii Şi la un loc de s-ar strânge acei care au vetrele-n Troia, Noi de ne-am pune cu toţii în cete-mpărţiţi câte zece36</p>
               <p>         Şi ne-am alege pe câte-un Troian să ne fie paharnic, Multe zecimi de-ale noastre ar fi de paharnic lipsite; Iată cât eu socotesc că întrecem la număr duşmanii37</p>
               <p>         Care-şi au casele-n Troia. Dar dânşii mai au de-ajutoare Oaste din multe oraşe, bărbaţi care luptă cu lancea Şi cu putere m-abat şi nu-mi dau răgaz să pot bate Troia, să calc şi să nărui cetatea cea trainică-n ziduri.</p>
               <p>         Nouă sunt anii trecuţi cu voia lui Zeus, şi iată, Putrede-s grinzile, rupte odgoanele de la corăbii.</p>
               <p>         Dincolo-n ţară tânjind tot stau aşteptându-ne acasă Dragii copii şi soţiile, rudele noastre, iar gândul Care ne-aduse pe-aici, tot neizbânditne rămâne.</p>
               <p>         Deci auziţi-mă toţi şi să facem cum eu vă voi spune: Hai să fugim cu corăbii cu tot spre iubita-ne ţară, Nu mai e chip să luăm a lui Priam întinsă cetate.”</p>
               <p>         Astfel Atride grăi şi îndată stârni în mulţime Dorul de ducă la toţi care nu-i auziseră sfatul.</p>
               <p>         Gloatele strânse s-au pus în mişcare ca nişte talazuri, Namile ce le răscoală pe Marea Icarică Austrul Şi Băltăreţul, lăsându-se repezi din norii lui Zeus; 38</p>
               <p>         Ori ca Munteanul când vâjâitor se înviforă aprig39</p>
               <p>         Peste bogatele lanuri şi vântură spicele dese; Astfel a fost când soborul s-a spart şi cu ţipete-n pripă Toţi spre corăbii fugeau. Ca un nour plutea peste dânşii Pulberea de sub picioare şi se îndemnau îndesine Vase s-apuce din prund, de zor să le-mpingă spre mare, Şanţuri au prins să desfunde, proptele trăgeau de sub vase, Chiotul lor pân'la ceruri vuia de plăcerea plecării.</p>
               <p>         Oastea din Argos atunci, cu totu-mpotriva ursitei, 40</p>
               <p>         S-ar fi întors, dacă n-ar fi zis Hera zeiţei Atena: „Vai mie, fiică ne-nvinsă a vijeliosului Zeus, Ce fel? Aşa au să plece Aheii spre scumpa lor ţară, Fuga-n corăbii luând-o pe spetele largi ale mării Vor părăsi pe Elena din Argos spre fala lui Priam41</p>
               <p>         Şi a supuşilor lui, măcar că din pricina dânsei Mulţi mai pieriră pe-aici, departe de scumpa lor ţară?</p>
               <p>         Du-te la tabăr-Aheilor cei înarmaţi în aramă, Ţine în loc pe tot insul cu graiul domol şi pe nimeni Nu păsui de pe mal să împingă corăbii pe mare.”</p>
               <p>         Zise, şi-Atena din ochi scânteind îi ascultă cuvântul.</p>
               <p>         Pleacă de sus din Olimp, şi zburând de pe culme la vale, Se pomeneşte în clipă la repezi corăbii ahee, Unde şi dă de Ulise, potriva lui Zeus la minte.</p>
               <p>         Sta el acolo nevrând să s-atingă de bine podita-i Neagră corabie, pieptu-i fiind copleşit de mâhnire.</p>
               <p>         Palas din ochi scânteind, s-apropie-ndată şi-i zice: „Laertiene, tu, viţă de zei, iscusite Ulise, 42</p>
               <p>         Ce fel? Aşa veţi tuli-o-napoi spre iubita-vă ţară Fuga luând-o-n în corăbii vâslite de mulţi, şi la Troia Veţi părăsi pe Elena din Argos spre fala lui Priam Şi a supuşilor lui, măcar că din pricina dânsei Mulţi din ai voştri pieiră departe de scumpa lor ţară?</p>
               <p>         Nu mai sta nici o clipită, dă fuga prin tabără iute, Ţine în loc pe tot insul, vorbeşte-le blând, şi pe nimeni Nu păsui de pe mal să împingă corăbii pe mare.”</p>
               <p>         Zise, iar el după glas cunoscu că e graiul zeiţei.</p>
               <p>         Mantia şi-o lepădă şi porni; de pe jos o culese Crainicul itacianEvribate venindu-i din urmă.</p>
               <p>         El înainte ieşind lui Atride, luă de la dânsul Sceptrul de-a pururea trainic, şi-n mână cu dânsul purcese43</p>
               <p>         Către corăbii la oastea de-Ahei cea cu zale de-aramă.</p>
               <p>         Cum el în faţă-i vedea căpetenii şi oameni de frunte, Calea pe loc aţiindu-le aşa le zicea cu blândeţe: „Nu stă, sărmane, frumos de frică să fugi ca mişeii.</p>
               <p>         Hai şi rămâi tu pe-aici şi pe alţii opreşte-i din fugă.</p>
               <p>         Nu ştii tu bine ce gând avu azi mai marele nostru, El îi încearcă pe-Ahei, curând o să-i certe pe dânşii; Şi apoi nici n-auziră cu toţii a lui cuvântare.</p>
               <p>         Mi-i să nu-şi verse mânia pe voi, o bărbaţi din Ahaia.</p>
               <p>         Gânduri înalte doar cugetă craiul, a zeilor viţă, Cinstea-i purcede din Zeus şi-i drag înţeleptului Zeus.”</p>
               <p>         Dar pe ostaşul de rând, care-n faţă-i da fuga cu ţipăt Domnul cu sceptru-l pocni şi aşa se răsti către dânsul: „Stai, ticăloase, pe loc şi ascultă mai bine porunca Celor mai mari decât tine, netrebnice tu, şi mişele, Care nimic nu plăteşti, dacă-i vorba de sfat ori războaie.</p>
               <p>         Nu deopotrivă pe-aicea cu toţii domni-vor Aheii; Rău e când Domnii sunt mulţi, numai unul să fie-ntre oameni Cârmuitor şi stăpân, numai cine primi de la Zeus Sceptru, putere şi legi, de care s-asculte supuşii.”44</p>
               <p>         Oştile aşa stăpânind din nou le mâna spre-adunare.</p>
               <p>         Toţi alergară-napoi de la vasele lor, de la corturi, Şi era vuietul mult întocmai ca vuietul mării, Când se bat valuri de mal şi fierbe şi urlă noianul.</p>
               <p>         Toţi s-aşezară la loc şi cu toţii tăcere făcură; Numai Tersit, un flecar, răstindu-se tot făcea gură45, El care-a fost priceput la necuviinţi de tot felul Şi la bârfeli ruşinoase în veşnica-i sfadă cu Domnii, Cum îi părea că stârni-va cu vorbele-i hazul oştirii.</p>
               <p>         N-avea pereche de slut în oştirea venită sub Troia; Spanchiu era el şi olog; mai avea dup-aceea şi umeri Strâmbi şi la pieptu-i aduşi şi-i stătea ţuguiat peste umeri Creştetul lui, şi abia nişte fire de păr pe la creştet.46</p>
               <p>         Tare era urâcios lui Ulise şi chiar lui Ahile, Numai cu ei se certa, îns-acum pe Atrid Agamemnon El tăbăra cu batjocuri ţâvlind; iar Aheii din juru-i Straşnic erau supăraţi şi-aveau ciudă grozavă pe dânsul.</p>
               <p>         Totuşi el, tare zbierând, îl mustra pe Atrid Agamemnon: „Ce te mai jălui şi ce vrei, născutule tu din Atreus?</p>
               <p>         Corturi ai pline de-aramă şi ai tu la tine prin corturi Multe şi-alese femei, care noi ţi le dăm după pradă, Ţie-naintea oricui, dacă noi cucerim vreo cetate.</p>
               <p>         Ori mai duci lipsă de aur, comoara cu care te-mbie Vr'un bogătaşde la Troia, voind să-şi răscumpere fiul Care în lanţuri de mine-i adus sau de altul de-ai noştri?</p>
               <p>         Ori îţi mai trebuie vreo tinerică s-o ţii pentru tine Colea deoparte, s-o tot drăgosteşti? Dar nu se cuvine, Tu, căpitanul, să-i duci pe sărmanii Ahei la pieire.</p>
               <p>         Oameni molâi şi de-ocară! Muieri, nu bărbaţi din Ahaia!</p>
               <p>         Hai în corăbii să mergem în ţară, lăsându-l pe-acesta Singur în Troia, pe-aici să se-mbuibe de daruri, să vază Dacă-i suntem de-ajutor noi armia, ori dimpotrivă, El care chiar pe Ahile, viteaz mai de seamă ca dânsul, L-a înjosit, că luatu-i-a darul şi-l are la sine.</p>
               <p>         Fierea-i lipseşte de tot lui Ahile şi prea-i de tot moale; Altfel acest-ar fi fost păcatul tău cel mai din urmă.”</p>
               <p>         Asta zicea dojenind pe craiul Atrid Agamemnon; Dar îl ajunse pe el repezindu-se asupra-i Ulise Şi, pe sub gene privind, aşa-l străşnici de aproape: „Nesocotite flecar, cât eşti tu de meşter la vorbă, Mântuie; nu te sfădi cu mai-marii, Tersite, tu singur.</p>
               <p>         Mai ticălos, mai mârşav eu nu cred că-i altul ca tine Printre oştenii veniţi cu Atride sub Troia. De aceea Taci şi să nu le mai porţi tu prin gură a mai-marilor nume, Nici să-i bârfeşti ca un prost şi să cauţi prilejul plecării, Nu ştim aievea deplin cum trebile-aceste urma-vor -</p>
               <p>         Oare cu bine ori fără noroc înapoi ne-om întoarce.</p>
               <p>         De-asta tu azi pe-Agamemnon Atride, pe domnul oştirii Stai ponosind că vitejii Danai îl încarcă cu daruri Şi-l amărăşti cu-ale tale batjocuri în faţ-adunării.</p>
               <p>         Una ţi-oi spune din parte-mi şi-ntocmai aşa o să fie: Cum te-oi mai prinde din nou prostindu-te până-ntr-atâta, Capul să nu şi-l mai poarte mai mult peste umeri Ulise, Nici să mă cheme mai mult părintele lui Telemahos, Dacă, pe tine-nşfăcându-te, nu te despoi de veşminte.</p>
               <p>         De-astă manta şi cămaşă sub care-ţi ascunzi goliciunea Şi ciomăgindu-te apoi şi făcându-te aşa de ruşine, Nu ţi-oi da drumul de-aici cu vaiet să pleci la corăbii.”</p>
               <p>         Asta rostind, l-a izbit peste umăr, pe spate cu sceptrul; S-a-ncovoiat el atunci şi din ochi i se scurseră lacrimi.</p>
               <p>         Sângele-i s-a năsădit şi bolfă crescutu-i-a-n spate, Unde-l pocnise cu sceptrul. Şi-a stat ghemuit de cutremur Şi de durere, cu ochii bleojdiţi şi ştergându-şi obrajii, Râser-Aheii cu poftă de dânsul, cu toată mâhnirea Şi a lor caznă ce-aveau, şi aşa cuvântau între dânşii: „Doamne, că multe frumoase isprăvi mai făcu şi Ulise, Ori sfătuindu-ne bine ori oastea gătind-o de luptă, Însă nimica mai bun decât fapta ce-acum a făcut-o, Gura-nchizându-i acestui limbut bârfitor şi obraznic.</p>
               <p>         Mult va mai trece de-acum până el să cuteze vr'odată Să mai înfrunte pe Domni, probozindu-i cu vorbe de-ocară.”</p>
               <p>         Asta mulţimea grăi. Iar cuceritorul Ulise Scoală-se, sceptrul ţiind;alături de dânsul Atena Fulgerătoarea din ochi, întocmai la chip ca un crainic, Gloatelor strigă tăcere, ca toţi, de la-ntâiele rânduri Până la cele din urmă, s-audă vorbirea-i, domnescul Sfat să priceapă. Şi-a zis după asta chititul Ulise: „Doamne Agamemnon, Aheii ar vrea între Domnii de astăzi Cel mai de-ocară s-ajungi, să fii de batjocura lumii.</p>
               <p>         Nu se mai ţin de tocmeala ce singuri făcură cu tine Încă de când au pornit ca să vie încoace din Argos, Cum că ei nu se întorc fără numai când năruie Troia.</p>
               <p>         Nu vezi cum dânşii, întocmai ca nişte copii ori vădane, Plâng şi se tânguie, dornici de ducă. E drept că oricine, Prins de alean, mai la urmă doreşte întorsul în ţară; Chiar de lipseşte de-o lună de-acasă, de lângă femeie, Omul îşi iese din fire-n corabia multelor vâsle, Dacă-l bat vifore iarna şi mări vânzolite de valuri, Darmite noi care stăm pe aicea zăbavnici de nouă Ani rotitori. De aceea doar nu-i cu bănat că Aheii Suferă lângă corăbii. Dar totuşi ar fi cu ruşine Vreme-ndelungă s-adaste şi goi să se-ntoarne pe-acasă.</p>
               <p>         Mai păsuiţi, o prieteni, şi staţi o bucată de vreme Ca să vedem dacă-i drept ce Calhas prorocul ne spuse.</p>
               <p>         Bine v-aduceţi aminte de-o pildă, căci martori cu ochii Furăţi voi toţi care teferi scăparăţi de iesmele morţii.</p>
               <p>         Parcă-i deunăzi, când vasele noastre s-au strâns în Aulida, Gata să ducă pieire duşmanilor noştri din Troia.</p>
               <p>         Noi împrejur la un şipot jertfeam pe altarele sfinte Nemuritorilor jertfe depline de boi, sub platanul Mândru, de unde curgea din izvor aşa limpede apă.</p>
               <p>         Minunăţie atunci, un balaur cu spetele roşii Ochilor noştri s-arată, sfetit după vrerea lui Zeus.</p>
               <p>         El din altar, dedesubtu-i, ţuştind, s-a urcat în platanul, Unde pe ramura cea mai de sus, zgriburite sub frunze, Stau pitulate în cuib piscuind vrăbiuţe plăpânde; Opt erau toate-mpreună, cu muma-le nouă. Şi puii I-a-nfulecat, pe când ei ţiuiau sărăcuţii a jale.</p>
               <p>         Muma târcoale pe-acolo dădea şi-şi bocea puişorii, Dar se roti şi o prinse de-o arip-atunci şi pe dânsa.</p>
               <p>         După ce fiara-nghiţit-a şi puii şi vrabia, zeul, Care pe ea o sfetise, atunci făptui o minune.</p>
               <p>         O prefăcu într-o stană de piatră născutul din Cronos.</p>
               <p>         Noi uluiţi am rămas la asta privind cu mirare, Astfel de semne cumplite curmară jertfirile noastre.</p>
               <p>         Calhas atunci tâlcuind ale zeilor gânduri ne zise: „Ce staţi uimindu-v-aşa, o, Aheilor? Zeus, izvorul Înţelepciunii, ne-a dat o năprasnică piază de-o faptă Care va fi mai târziu şi cu slavă ce n-are s-apuie.</p>
               <p>         Tocmai cum fiara-nghiţit-a o vrabie şi puişorii, Opt păsărele golaşe-mpreună cu vrabia mumă, Astfel în vremuri atâtea şi noi vom tot duce războiul, Iar în al zecelea an cuceri-vom întinsa cetate.</p>
               <p>         Asta vestitu-ne-a Calhas, şi iată-mplinitu-s-au toate.</p>
               <p>         Staţi dar aicea cu toţii, Aheilor voi, să ne batem Până ce noi cuceri-vom oraşul măreţ al lui Priam.”</p>
               <p>         Zise, iar ei chiotiră vârtos şi grozav răsunară Vasele jur împrejur, când deteră chiot Aheii Şi lăudară vorbirea rostită de craiul Ulise.</p>
               <p>         Nestor atunci, călăreţul gerenic, sculându-se zise:47 „Doamne, că tare sunteţi de-o seamă cu pruncii la sfaturi, Negrăitorii copii care n-au de războaie vreo grijă.</p>
               <p>         Unde sunt oare-nvoielile şi jurămintele noastre?</p>
               <p>         Arză-le focul atunci sfătuiri şi-nţelegeri făcute, Strânsul de mâini şi-nchinatele vinuri, chezaşii credinţei! 48</p>
               <p>         Numai cu vorbe de clacă ne batem şi n-avem putinţă Să iscodim vreun mijloc, cu toată-ndelunga zăbavă.</p>
               <p>         Tu neînfrânt, o, Atride, cu vrerea ce-avut-ai-nainte Pune-te-n frunte şi du-i pe Ahei în bătaia cea cruntă.</p>
               <p>         Lasă pe unul, pe doi ca să piară, pe cei ce de-o parte Umblă fugari de la oaste şi năzuie acum de pomană Calea spre ţară s-apuce-nainte de-a şti dacă Zeus Ne înşelă cu vestirea sau nu, după semnele date.</p>
               <p>         Eu însă pot să vă spun că marele Zeus ne dete Toată-nvoirea în ziua când oştile noastre-n corăbii Se înluntrară să ducă pierzare şi moarte la Troia; El fulgera de la dreapta vădind o prielnică piază.49</p>
               <p>         De-asta niciunul să nu puie grabă la-ntorsul acasă Până ce n-ar avea parte de câte-o nevastă troiană, Numai aşa răzbuna-veţi oftatul şi dorul Elenei.</p>
               <p>         Însă de-o fi între voi oarecine ahtiat de-a se-ntoarce, Pas dar, atingă-şi corabia neagră şi bine vâslită, Dacă doreşte să-şi vadă pe loc nenorocul şi moartea.</p>
               <p>         Chibzuie bine, o, Doamne, şi tu şi de alţii ascultă; Nu este de lepădat un cuvânt ce eu ţi-l voi spune: Armia tu întocmeşte-ţi acum după neam şi-nrudire, 50</p>
               <p>         Neamul pe neam să s-ajute la luptă şi ruda pe rudă.</p>
               <p>         Asta de faci, Agamemnon, şi dacă te-ascultă Danaii, Şti-vei tu care din frunte şi care din gloată-i netrebnic Sau inimos la război, căci ei osebit se vor bate; Şti-vei şi dacă de vină sunt zeii că nu iei cetatea Sau că nevrednică-i oastea şi nu se pricep căpitanii.”</p>
               <p>         Zise lui Nestor atunci mai-marele Atrid Agamemnon: „Birui pe Ahei, când e vorba de sfaturi, cinstite moş Nestor.</p>
               <p>         Zeus părinte, tu Palas Atena, tu Febos Apolon, De-aş fi avut eu asemenea sfetnici vreo zece cu mine!</p>
               <p>         Iute cădea mai demult a craiului Priam cetate, Lesne luată fiind şi dărmată de mâinile noastre.</p>
               <p>         Dar numai patimi ne-a dat viforaticul fiu al lui Cronos, Zeus, căci el m-a împins la zadarnică vrajbă şi sfadă, Pentru-o femeie doar eu şi Ahile cu grele cuvinte Ne dezbinarăm şi chiar de la mine porni supărarea.</p>
               <p>         Dacă noi doi şi Ahile şi eu am fi una vreodată, N-o să-ntârzie o clipă-a Troienilor nenorocire.</p>
               <p>         Hai să-mbucăm din merinde, ca-n urmă să-ncepem războiul.</p>
               <p>         Suliţa bine s-ascută şi pavăza dreagă-şi oricine, 51</p>
               <p>         Hrană să dea cu deavolna la caii cei iuţi de picioare Şi să-ngrijească de car gândindu-se la bătălie, Ca să putem cât e ziua de mare să ducem tot greul.</p>
               <p>         Nu vom avea noi răgaz nici chiar într-o cirtă de vreme, Până ce n-o veni noaptea să-mpiedice avântul oştirii.</p>
               <p>         Pieptul la mulţi asuda-va-nfocat de purtatul curelii Scutului cel păzitor şi de lance trudit va fi braţul Şi năduşi-vor şi caii de trasul strujitelor care.</p>
               <p>         Dacă pe vr'unul vedea-voi răznit de pe câmpul de luptă Şi năzuind să rămâie cumva oploşit la corăbii, Are să scape cu greu mai pe urmă de câini şi de vulturi.”</p>
               <p>         Zise, şi-Aheii dau chiot grozav; aşa urlă talazul, Care, când Austrul vine şi-l saltă, se sparge la maluri De un colţan răsărit, seninare ce veşnic o bate Valul stârnit de tot felul de vânturi venite de-oriunde.</p>
               <p>         Oastea sculându-se s-a-mprăştiat la corăbii; din corturi Fumul ieşea de la focuri şi toţi ospătau din merinde.</p>
               <p>         Unul făcea unui zeu închinare şi altuia altul Şi se rugau să-i ferească de moarte, de crâncena trudă.</p>
               <p>         Craiul Atrid a trimis să aducă de jertfă un mare Taur cincar încălat prea-tarelui fiu al lui Cronos, Şi a poftit pe Bătrâni, mai-marii oştirii ahee, Mai înainte pe Nestor, pe Idomeneu dup-aceea, Ca şi pe Aias cei doi, după ei pe Tidid Diomede, Şase cu cel deopotrivă cu Zeus la minte, Ulise.</p>
               <p>         Numai oşteanul războinic Menelau veni de la sine Ca să-l ajute, ştiind că frate-său are de lucru.52</p>
               <p>         Taurul împresurară şi orzul sfinţit ridicară, Iar Agamemnon, în mijlocul lor, începu să se roage: „Zeus prea-nalte, slăvite de sus, din senin şi din nouri, Soarele nu-l asfinţi şi nu grăbi noaptea să vie Până ce eu n-am să surp al lui Priam palat cu tavanul53</p>
               <p>         Negru de fumuri şi porţile-n pară de foc să-i pot arde Şi să pot rupe cu lancea pieptarul de-aram-a lui Hector Şi să-l prăvăl şi pe el, şi-alături de el cu duiumul Soţii în colb să-i răstorn, să muşte din ţărnă cu dinţii!”</p>
               <p>         Zise, dar nu-i fu-mplinită rugarea din partea lui Zeus; El închinarea-i primi, dar cazna-i spori mai departe.</p>
               <p>         După rostirea rugării şi-a orzului sfânt presărare, Vitele-njunghiegrumazul sucindu-le şi le jupoaie, Coapsele taie din trunchi, în prapuri apoi le-nfăşoară Împăturindu-le-n două, deasupra pun carnea cea crudă Focuri aprind şi le ard pe despicături retezate Şi măruntaiele-nfipte-n frigare le frig pe jeratic.</p>
               <p>         Când erau coapsele scrum şi din măruntaie gustară, Carnea rămasă tăind-o felii în frigări o trecură Şi rumenită frumos o traseră de pe jeratic.</p>
               <p>         Când isprăviră cu totului tot şi ospăţul fu gata, Benchetuiau, şi aveau cuvenitul mertic fiecare.</p>
               <p>         După ce ei potoliră cu toţii şi setea şi foamea, Vorba-ncepu călăreţul dibaci din Gerenia, Nestor: „Tu, preamărite mai-mare al oştirii, Atrid Agamemnon, Vremea să nu ne mai pierdem cu vorba şi nici să mai punem Piedică lucrului care ni-i dat cu-ajutorul lui Zeus.</p>
               <p>         Hai dar mai repede pune pe crainici să buciume veste Armiei noastre, ca toţi să s-adune pe loc la corăbii.</p>
               <p>         Noi s-o pornim după asta prin tabăra mare, să mergem Toţi laolaltă de-aici, s-aprindem mai iute războiul.”</p>
               <p>         Nestor aşa le vorbi, şi-Agamemnon Atrid se supuse; Numaidecât porunci el la crainici, bărbaţii cu glasul Răsunător, să dea strigăt, să cheme pe-Ahei la bătaie.</p>
               <p>         Ei începură să strige, şi-n pripă se strânseră-Aheii.</p>
               <p>         Craii, născuţii din Zeus, porniră grăbiţi cu Atride Oastea să-şi puie la rând. Cu ochi lucii Atena-ntre dânşii Scutu-şi purta, un odor care-nfruntă şi vreme şi moarte, Şi de sub care tot fâlfâie o sută de ciucuri de aur, 54</p>
               <p>         Bine-mpletit fiecare şi-n preţ de o sută de tauri.</p>
               <p>         Grabnică, scutul clătindu-l, ca fulgerul trece prin oaste Şi o sileşte la mers, şi-n inima fieştecărui Pune tărie de fier, ca neobosit să tot lupte.55</p>
               <p>         Şi le era mai în voie lor astfel decât pe corăbii Calea s-apuce-napoi spre scumpa lor ţară străbună.</p>
               <p>         Cum arzătorul pârjol o pădure nămornic-aprinde Sus pe o culme de munţi şi vâlvoarea i-o vezi de departe, Astfel şi luciul armelor dalbe ale oastei pornite Strălumina în văzduh şi departe ajungea pân'la ceruri.</p>
               <p>         Cum, câteodată, venind din alte meleaguri o droaie De zburătoare, de gâşte ori cocoare ori lebezi gâtoase, Peste livada-asiană la râul Caistru pe maluri, Unde şi unde tot zboară şi vesele bat din aripe, Lărmuitoare s-aşază şi lunca de freamăt răsună; Astfel şi multele gloate ieşind din corăbii, din corturi, Lângă Scamandru pe câmp se revarsă. Bătut de picioare Şi de copitele cailor duduie groaznic pământul.</p>
               <p>         Ei la Scamandru pe câmp şi pe lunca cea verde-nflorită Stat-au puzderii ca frunza şi floarea ce dă-n primăvară.</p>
               <p>         Tocmai ca multele roiuri de muşte ce zboară-mbulzite, Şi forfotescbâzâind pe la stâna de oi şi de capre, Când primăvar-a venit şi-s vasele pline de lapte; Mulţi şi pletoşii Ahei, sodom se-aşezară-mpotriva Oastei troiene pe câmp şi stau gata să zvânte duşmanii.</p>
               <p>         Cum răvăşitele turme de capre pe dealuri, căprarii Repede şi le despart, în amestec, fiind la păşune, Astfel încoace şi-ncolo oştirea şi-mpart căpitanii Şi o pornesc la război. Între ei Agamemnon cu capul Şi cu privirea măreţ ca şi Cel care fulgeră-n nouri, Lat ca Poseidon la piept şi la mijloc întocmai ca Ares.</p>
               <p>         Cum pe câmpie s-arată mai mare-n cireadă buhaiul, Capul şi-nalţă fălos şi s-arată-ntre multele vite, Astfel şi Zeus atunci făcu pe Atrid Agamemnon Mare să pară-ntre mulţi şi să fie a vitejilor frunte.</p>
               <p>         Spuneţi acum mai departe, voi Muzelor olimpiene, 56</p>
               <p>         Voi doar zeiţe sunteţi şi ca martore totul cunoaşteţi; Veştile noi auzim, dar faptele nu le cunoaştem -</p>
               <p>         Spuneţi-mi care erau între-Ahei căpitanii şi Domnii?</p>
               <p>         N-aş putea eu să-i înşir şi nici să dau nume mulţimii, Chiar dac-aveam înzecită din fire şi limba şi gura Şi-mi era glasul de-oţel şi-n pieptu-mi plămânii de-aramă, Dacă zeiţele olimpiene, ale lui Zeus copile, Muzele, n-ar pomeni câtă oaste venise sub Troia.57</p>
               <p>         De-asta şi număr pe toţi căpitanii şi vasele toate.</p>
               <p>         Peste Beoţi, pe de o parte, domneau Penelaos şi Leitos.58</p>
               <p>         Cloniu, apoi Protoenor şi Arcesilau. Iar Beoţii, Unii din Hiria, alţii erau din Aulida stâncoasa, Din delurosul oraş Eteonos, din Shoinos şi Scolos, Din Micalesos cel larg, din Tespia, chiar şi din Graia; Alţii din Harma erau, din Ilesiu, apoi din Eritra; Din Eleon mai departe, din Hila şi din Peteona, Din Ocalea, din bine-ziditul oraş Medeona, Din Eutresis, din Tisba, bogată-n hulubi, şi din Copa Şi din Coronia, din Haliart, unde-i pajiştea verde; Alţii erau din Platea şi-o seamă-ntre dânşii din Glisas, Din Hipoteba cea bine-zidită, din Nisa preasfântă Şi din sfinţitul Onhest, pe unde-i dumbrava cea dalbă A lui Poseidon, din Midia, din podgoreana cetate Arne şi din Antedona, oraşul de lângă hotare.</p>
               <p>         Ei cu cincizeci de corăbii purceseră, şi în tot vasul Tineri Beoţi au venit de două ori zece şi o sută.</p>
               <p>         Iar pe acei din Aspledon şi din Orhomen îi mânară59</p>
               <p>         Doi, Ascalaf şi Ialmenos, feciorii lui Ares, pe care Mândr-Astiohe-i născu pe la curtea lui Actor Azide; Când se suise ea, fată fecioară. – n iatac să se culce, S-a furişat într-o noapte la patu-i puternicul Ares.</p>
               <p>         Dânşii veniră vâslind cincizeci de scobite corăbii.</p>
               <p>         Pe Foceieni îi ducea la război Epistrofos şi Shediu, Ai lui Ifitos feciori, nepoţi lui Naubol inimosul; Din Chiparisos o parte erau şi din Piton stâncosul, Alţii din Daulis, din Crisa cea sfântă şi din Panopea, Din Iampolis, din Anemoreia, şi-alături de dânşii Locuitori de pe malul Chefisului sfânt, şi în urmă60</p>
               <p>         Cei din Lilea, pe unde îşi are izvorul Chefisul; Negre corăbii cu toate de patru ori zece vâsliră.</p>
               <p>         Pe Foceieni i-aşezau în şiraguri acum căpitanii Sârguitori pe lângă Beoţi rânduindu-i, la stânga.</p>
               <p>         Iar peste Locri stăpân era Aias cel iute, Oilidul; Nu era el răsărit ca Aias Telamonianul, Ci mai mărunt decât el şi de în avea platoşa dânsul, Dar între Ahei şi Elini era-ntâiul la-ntrecerea-n suliţi.61</p>
               <p>         Locrii veniră din Chinos şi din Caliar, din Opunta, Parte din Besa, din Augia cea mult plăcută, din Scarfe, Şi de la râul Boagriu, din Tarfe, din Troniu.</p>
               <p>         Aias aduse de patru ori zece corăbii smolite, Pline de Locri din faţa ostrovului sfânt Eubea.</p>
               <p>         Din Eubea, suflând a mânie, Abanţii, din Halchis Şi din Eretria, din Histiea cea darnică-n struguri, Şi din Cherint de la ţărm, din-nalta cetate Dionul, Şi din oraşul Carist şi locuitorii din Stire -</p>
               <p>         Fură conduşi de-al lui Ares ortac Elefenor, feciorul Lui Halcodonte, mai-marele Abanţilor tari de virtute.</p>
               <p>         Iuţi şi cu pletele-n spate dau zor după dânsul Abanţii62</p>
               <p>         Plini de războinic avânt şi cu suliţi de frasin întinse, Gata să dea în duşmani şi platoşa să le sfâşie.</p>
               <p>         Ei au venit cu de patru ori zece smolite corăbii.</p>
               <p>         Iată şi cei din Atena, cetatea cea bine zidită Unde domnea Erehteu cel mare de suflet, pe care Palas Atena-l crescu ca mladă a pământului rodnic63</p>
               <p>         Şi-l aşeză la-nchinat dup-aceea-n bogatul ei templu, Unde de dragu-i jertfesc, încheindu-se anul, feciorii Atenieni o mulţime de miei timpurii şi de tauri.</p>
               <p>         Pe-Atenieni îi ducea Menesteu din Peteos născutul; Nimeni, afară de Nestor, căci el era cel mai în vârstă, N-a fost ca dânsul aşa încercat la război ca să mâne Şi telegarii şi armia lui înarmată cu suliţi, Şi Menesteu a venit cu cincizeci de corăbii smolite.</p>
               <p>         Douăsprezece corăbii cu oameni aduse şi Aias64</p>
               <p>         Din Salamina şi stete pe-alături de cetele Atenei.</p>
               <p>         Cei de prin Argos apoi, din Tirintul cu prejmet de ziduri, 65</p>
               <p>         Din Hermiona şi Asina, cetăţi cu limanuri afunde, 66</p>
               <p>         Din Epidaur mănosul în vii, din Trezena, Eiona, Şi din Egina, din Mases, cu toţii feciori din Ahaia, Stau sub porunca viteazului nenfricoşat Diomede Şi-a lui Stenelos, fecior al vestitului Domn Capaneus, Şi ca un zeu sta alături de ei Evrialos, feciorul Lui Mecisteus, al cărui părinte fu craiul Talaos.</p>
               <p>         Dar peste toţi poruncea ortomanul Tidid Diomede, Care la Troia veni cu optzeci de smolite corăbii.</p>
               <p>         Alţii pe urmă din bine-zidita cetate Micena67</p>
               <p>         Şi din avutul Corint, din Ornia şi din Cleona Bine-zidita, din Aretirea, plăcuta cetate, Din Siciona, pe unde-nainte domnise Adrastos, Din Hiperesia, din Gonoesa-nălţata pe stâncă Şi din Pelene, precum şi din buna cetate Egion, Ca şi din tot Egialos şi cei de prin larga Elice Şi de pe ţărmul întreg în o sută de vase veniră Subt Agamemnon. Cu el erau trâmbele cele mai multe Şi mai viteze; -narmat în lucii veşminte de-aramă Cel mai fălos şi mai mare a fost el între toţi căpitanii, Însuşi fiind un viteaz şi având şi oştire mai multă.</p>
               <p>         Locuitorii din Lacedemona râpoas. – albiata, Unii din Faris, din Mesa cu mulţii porumbi şi din Sparta.</p>
               <p>         Alţii din Brisia, ba şi din Augia cea desfătată Şi din Amicle, din Helos, oraş de pe marginea mării, Şi din Oitilos, din Laas, ei toţi în şaizeci de corăbii Fură conduşi de Menelau, de fratele lui Agamemnon.</p>
               <p>         Ei osebit se oştiră. Mergea între dânşii Menelau Plin de încredere-n sine, cu inima gata de harţă, Şi-mbărbăta la război. Mocnea el de furie-ntr-însul Ca să răzbune mai repede dorul şi plânsul Elenei.</p>
               <p>         Locuitorii din Pilos precum şi din dalba Arena68</p>
               <p>         Şi din Trion de pe lângă Alfeu şi din Epi-ntăritul, Din Amfigenia şi din Pteleos, din Chipariseis, Din Dorion şi din Elos, pe unde pe Tracul Tamiris69</p>
               <p>         Muzele l-au întâlnit şi luatu-i-au darul cântării, Când de la craiul Evrit din Ehalia, el, călătorul Se-ncumetase la drum să întreacă în cântec pe Muze, 70</p>
               <p>         Fiicele împlătoşatului Zeus. De-aceea şi-n cale Ele atunci l-au orbit de necaz şi luatu-i-au darul Dumnezeiesc şi făcut-au cu totul să uite de liră -</p>
               <p>         Dânşii cu toţii erau sub porunca lui Nestor bătrânul, Şi aduceau nouăzeci de negre adâncate corăbii.</p>
               <p>         Cei din Arcadia, locuitori de sub plaiul Chilenei, De la mormântul epitic, pe unde-s luptaşii de-aproape, 71</p>
               <p>         Cei din Feneos şi din Orhomen cel cu multele turme Şi din Stratia, din Ripa, Enispa, bătută de vânturi, Şi din Tegea şi cei din oraşul plăcut, Mantinea, Cei din Parasia şi din cetatea Stimfelos, cu toţii Fură-n şaizeci de corăbii conduşi de-al lor crai Agapenor, Al lui Ancaios fecior; şi mulţi se suiră-n tot vasul, Oamenii arcadieni deprinşi la purtatul de arme.</p>
               <p>         Craiul Atrid Agamemnon le dete el însuşi corăbii Bine podite spre-a merge pe luciul mării albastre, Neştiutori ei fiind de călătoria pe mare.</p>
               <p>         Cei din Buprasiu apoi şi toţi cei din sfânta Elida Cât se cuprinde de unde-i oraşul hotarnic Mirsinos Pân' la Hirmina şi stânca Olenică şi la Alesiu -</p>
               <p>         Patru mai mari căpetenii aveau, fiecare cu zece Repezi corăbii, şi-n ele erau cu duiumul Epeii, Unii din ei sub porunca lui Talpiu şi-a lui Amfimahos, Ai lui Evrit şi Cteatos feciori şi nepoţi de-ai lui Actor; Alţiierau sub Diores, feciorul lui Amarinceus, Şi sub voinicul cu faţa de zeu Polixenos, feciorul Lui Agasten, care avut-a de tată pe craiul Augias.</p>
               <p>         Cei din Dulihiu şi cei din Ehinele sfinte ostroave, Care se află aşezate pe mare în dreptul Elidei, Ei căpetenie aveau pe Meges, potriva lui Ares, Os din Fileu, călăreţul iubit al lui Zeus. De ciuda Tatălui, Meges de mult se mutase-n ostrovul Dulihiu.</p>
               <p>         Dânsul aduse la Troia de patru ori zece corăbii.</p>
               <p>         Iată şi-Ulise. Supuşi veniră subt el Chefalenii Cei inimoşi din Itaca şi din pădurosul Neritos, Din Crochilea o parte şi alţii din asprul Egilip Şi din ostrovul Zachint şi din Samos, şi locuitorii De pe uscat, de pe ţărmul de dincolo, de la ostroave, Ei ascultau de Ulise, potriva lui Zeus la minte; Douăsprezece corăbii aveau şi erau rumenite.</p>
               <p>         Toas al lui Andremon sub mână-i avea pe Etolii Cei din Plevron, din Olenos, apoi din Pilene, din Halchis Cel de la mare şi din Calidon de pe stâncile-nalte.</p>
               <p>         Nu mai trăiau acum fiii viteazului mare Oineus, Nu mai trăia nici Oineus şi nici Meleagru bălanul, De asta Etolii ca Domn îl aleseră acuma pe Toas.</p>
               <p>         El patruzeci de corăbii smolite aduse la Troia.</p>
               <p>         Idomeneus vestitul în suliţi mâna pe Cretanii Cei din Gortina cea bine încinsă cu ziduri, din Cnosos Şi din Miletos, din Lictos, din albul Licastos, Din Rition şi din Festos, tihnite şi largi amândouă; Şi-alţii din Creta, din mare ostrov cu oraşe cu o sută.72</p>
               <p>         Idomeneus, vestit la război, li-era căpitanul Şi Merione, leit ucigaşul bărbaţilor, Ares.</p>
               <p>         Ei au venit aducând optzeci de smolite corăbii.</p>
               <p>         Iar Tlepolem Heraclidul, oşteanul puternic şi mare, Nouă corăbii aduse cu oameni delii din ostrovul Rodos, pe unde trăiau osebit locuind în ţinuturi Trei, Ialisos şi Lindos şi albul Camiros. La dânşii Comănduia Tlepolem, vestitul în lupta cu suliţi; Tată Heracle i-a fost şi Astiohia mama, pe care Tată-său o dobândi din Efira, la râul Seleis, Când pustiau la cetăţi de oameni voinici apărate.</p>
               <p>         Cum a crescut Tlepolem la curtea cea bine-zidită Numaidecât a răpus pe-al tatălui unchi după mamă, Om cărunţit pe atunci, pe Licimniu, răsadul lui Ares.</p>
               <p>         Iute corăbii clădind şi-adunând şi mulţime de oameni, El luă fuga pe mare, fiind în primejdie acolo; Rudele-l ameninţau, Heraclizii, nepoţii şi fiii, Şi, rătăcind, după multe necazuri, ajunse la Rodos, Şi, cucerindu-l, îl dete la trei seminţii osebite Scumpe lui Zeus, al lumii şi-al zeilor Domn. Şi de-aceea Dumnezeieşti avuţii s-au tot revărsat peste dânşii.</p>
               <p>         Iar de la Sime veni în trei vase totuna de-nalte Fiul Aglaii şi-al lui Haropos, Nireu domnitorul; Dintre oştenii Danai veniţi cu Atrizii la Troia Cel mai frumos era el după neîntrecutul Ahile, Dar de putere lipsit şiurmat de oştire puţină.</p>
               <p>         Cei din Nisiros, din Casos, apoi din Crapatos, din Coos, Unde domnea Evripil, din ostroavele zise Calidne Fură sub doi căpitani, Fidip şi Antifos, feciorii Craiului heraclean, seminţie slăvită, Tesalos; Ei cu treizeci de corăbii veniră să lupte la Troia.</p>
               <p>         Locuitorii din Argos, ţinutul pelasgic, oştenii Cei din Alope, din Alos şi cei din Trahina, din Ftia Şi din Helada, din ţara femeilor mândre; bărbaţii Căror Ahei le ziceau, Mirmidoni şi Elini deopotrivă -</p>
               <p>         Ei în cincizeci de corăbii aveau căpitan pe Ahile; Dar îşi uitaseră acum de zingănul groaznic de arme Nemaiavând pe niciunul în frunte să-i ducă-n bătaie.</p>
               <p>         Tot la corăbii mocnind şedea încă iutele Ahile Plin de mânie că-i fuse răpită Briseis, femeia-i Scumpă robită de el după multe trudiri la Lirnesos, Când cele două cetăţi, Lirnesos şi Teba, luase Şi ucisese pe Mines şi pe Epistrofos, feciorii Meşteri în suliţi ai craiului Evenos Serepianul.</p>
               <p>         Zace de ciudă, dar el în curând o să fie-n picioare.</p>
               <p>         Cei din Pirasos, cetatea cu pajişti în floare, cu sfântă Prejmuitur-a Demetrei, şi cei din Filache, din Iton, Maică de turme, şi cei din Antron de la marginea mării Şi din Pteleos, bogatu-n păşuni, ascultau de vultanul Protesilau, dar el mort zăcea pe sub neagra ţărână Şi cu obraji sfâşiaţi îi rămase nevasta-n Filache, Casa lui neisprăvită, căci fuse ucis de săgeata Unui Dardan pe când el sări din corabie-ntâiul Între Aheii sosiţi pe malul troian. Şi măcar că Oastea-i avea căpitan, ea tot mai tânjea după dânsul.</p>
               <p>         Doar o stoli la război răsadul lui Ares Podarches, Al lui Ificlos, fecior din Filache, bogatul în turme, Frate mai tânăr de ani al lui Protesilaos voinicul, Nu şi mai bun ca oştean; de-aceea şi oastea-i de-a pururi Jalnic ofta după el, deşi avea cine s-o mâne.</p>
               <p>         Ei au venit aducând patruzeci de smolite corăbii.</p>
               <p>         Locuitorii din Fera, de-aproape de lacul Boibeic, Cei din Glafira, din Boibe, din dalbul Iolcos, în unspreZece corăbii veniră şi-n frunte-le aveau pe Eumelos Care-avea tată pe-Admet şi mamă pe-Alcesta slăvita, 73</p>
               <p>         Cea mai frumoasă din fetele craiului nobil Pelias.</p>
               <p>         Cei din Metona şi cei din oraşul vecin Taumachia, Din Melibea şi din Olizon de prin ţara stâncoasă Fură conduşi de arcaşul dibaci Filoctet, care aduse Şapte corăbii la fel, cu cincizeci de vâslaşi fiecare, Bine cu arcul deprinşi a se bate vârtos. Dar de patimi Greu suferind, Filoctet rămase în Lemnos ostrovul, 74</p>
               <p>         Unde-l lăsară Aheii muncit de-o amarnică rană: Fuse doar el mursicat de un şarpe hain, şi de-aceea Stete pe-acolo gemând; dar fost-a menit ca Danaii De la corăbii curând să-şi aducă aminte de dânsul.</p>
               <p>         Oastea-i ofta după el, deşi avea cine s-o mâne; O întocmise Medon, copilul din flori al femeii Rena născut cu Oileus cel pustiitor de oraşe.</p>
               <p>         Locuitorii din Trica şi cei din Itome stâncoasa Şi din Ehalia cea cârmuită de craiul Evritos, Fură porniţi la război de meşterii vraci ai oştirii, Cei din Asclepiu născuţi amândoi, Podalir şi Mahaon.</p>
               <p>         Dânşii aduseră-n Troia treizeci de scobite corăbii.</p>
               <p>         Cei din Ormeniu apoi, din Iperia, unde-i fântâna, Cei din Asteriu şi cei din Titanos cu creştete albe Domn au avut pe fălosul bărbat Evripilos, feciorul Lui Evemon, care aduse cu el patruzeci de corăbii.</p>
               <p>         Cei din Argisa, pe urmă, şi cei din oraşul Girtona, Cei din Elona, din Orta, din Oloosona cea albă Merg la război sub oşteanul luptaci Polipete, feciorul Lui Piritous, al cărui părinte fu veşnicul Zeus.</p>
               <p>         Pe Polipete-l născu Hipodamia mândra, vestita, Când Piritous bătu pe Centauri, păroasele fiare, Şi-i izgoni de pe muntele lor Pelion spre ţinutul Eticienilor; nu era singur, ci cu-al lui Coronos Fiu, Leonteu Chenianul, răsadul lui Ares.</p>
               <p>         Iar Polipete aduse cu el patruzeci de corăbii.</p>
               <p>         Vase-a mânat douăzeci şi două din Chifos Guneus Şi l-au urmat Enienii precum şi Perebii războinici Cei dimprejurul Dodonei, din ţara cu iernile grele75</p>
               <p>         Şi din olatul pe unde e râul plăcut Titaresiu, Care-şi-ndrumă-n Peneus frumos curgătoarele-i unde, Nu şi-le-amestecă însă de loc cu-a lui apă argintie, Doar pe deasupra de tot se scurge smolit ca uleiul, Pentru că-i braţul lui Stix, grozavul şuvoi al jurării.76</p>
               <p>         Peste Magneţi era Domn Protoos Tendredonianul.</p>
               <p>         Ei de la râul Peneus veniră şi din pădurosul Plai Pelion; îi ducea la bătaie Protoos cel iute, Care adusese cu el patruzeci de cernite corăbii.</p>
               <p>         Iată ce mulţi la corăbii erau căpitanii şi craii.77</p>
               <p>         Muză, mai spune-mi tu care din toate şi toţi fu mai vrednic Fie oştean ori sirep în tabăra lui Agamemnon?</p>
               <p>         Feretiades Eumelos avut-a, mânate de dânsul, Cele mai aprige iepe, ca paseri de repezi la fugă, Toate de-o vârstă, totuna la păr şi totuna de-nalte, Doar le păscuse-n Pereia el însuşi arcaşul Apolon.</p>
               <p>         Iepe au fost ele amândouă, dar spaimă stârneau în războaie.</p>
               <p>         Aias Telemonianul era mai viteaz decât alţii Cât a mocnit de mânie, departe de tabără, Ahile, Care fu cel mai viteaz şi avea telegarii de frunte.</p>
               <p>         Dar la corăbii acum stătea la o parte Ahile Tare-nciudat pe Atrid Agamemnon, păstorul oştirii.</p>
               <p>         Cetele lui de voinici petreceau pe la marginea mării, Unii cu discul zvârlind şi alţii cu lancea, cu arcul; Iar telegarii stăteau pe la carele lor fiecare Şi la trifoi hrăpăiau şi la ţelini crescute prin smârcuri.</p>
               <p>         Carele bine-nvelite stau trase-n domneştile corturi.</p>
               <p>         Dornici de-al lor căpitan, în pogheazuri umblau Mirmidonii Undeşi unde prin tabără, neluând parte la luptă.</p>
               <p>         Armia-n urmă porni ca pârjol ce-ar aprinde pământul; Duduie câmpul şi geme la fel ca în vremea când Zeus Fulgerătorul răzbubuie muntele Arima, în jurul Lui Tifoeus, pe unde se zice că-i iasma culcată; 78</p>
               <p>         Astfel la mersul oştirii gemea sub picioare pământul Greu duduind, aşa iute cu toţii dau zor pe câmpie.</p>
               <p>         Vinteşa Iris trimisă-n solie din partea lui Zeus Iute la Troia veni să aducă o jalnică veste.</p>
               <p>         Tineri Troieni şi bătrâni la porţile craiului Priam Stau adunaţi în sobor şi sfaturi ţineau între dânşii.</p>
               <p>         Zâna fugace, oprindu-se aproape. – ncepu a le spune.</p>
               <p>         Ea semăna la vorbire cu fiul lui Priam, Polites, Care-n iuţeală-ncrezut, pândea ca o strajă pe culmea Unei înalte movile, mormântul lui moş Esiete, Gata să afle când da-vor Aheii năvală spre dânşii.</p>
               <p>         Astfel la chip prefăcută, da veste lui Priam zeiţa: „Taică, tu stai la taifas şi înşiri la poveşti ca în vremea Când era pace şi nu ştii că straşnic încins e războiul.</p>
               <p>         Fost-am adese de faţă la lupte de oameni războinici; Oaste mai mare, mai vajnică n-am pomenit eu ca asta.</p>
               <p>         Tocmai ca frunza de mulţi, ca nisipul pe marginea mării, Şesul străbat şi tot vin să se bată cu noi spre cetate.</p>
               <p>         De-asta te sfătuiesc mai cu seamă pe tine, o Hector, Ai tu în marea cetate a lui Priam destule ajutoare, Oameni cu grai felurit din neamuri şi ţări osebite; Fieştecare fruntaş să dea semn la supuşi şi să-i ducă Drept la război, întocmindu-şi pe oamenii săi fiecare.”</p>
               <p>         Zise, iar Hector îndată-nţelese că-i graiul zeiţei, Sfatul încheie pe loc şi aleargă cu toţii la arme, Poarta deschid pe de-a-ntregul şi ies năvălind cu duiumul Valmeş pedeştri, călări, şi larma şi zarva-i nespusă.</p>
               <p>         S-află-naintea cetăţii un deal, pe câmpie departe, Drept-răsărit şi umblat în tot chipul de-o parte şi alta; Oamenii-l cheamă Batia, iar zeii Mormântul Mirinei, Sprintena fată amazoană. Acolo pe-aproape-n şiraguri79</p>
               <p>         Se înglotiră Troienii şi armia lor de-ajutoare.</p>
               <p>         Peste Troieni era Domn al lui Priam fecior, încoifatul Hector, oşteanul măreţ. Subt el se oştiră bărbaţii Cei mai viteji şi mai mulţi şi gata la luptă din suliţi.</p>
               <p>         Iar pe Dardani îi ducea căpitanul războinic Eneas, 80</p>
               <p>         Al lui Anhise fecior şi al dalbei zeiţe Afrodita, Zâna unindu-se-n văile Idei cu el, muritorul.</p>
               <p>         Nu era singur Eneas, ci cu Arheloh şi Acamas.</p>
               <p>         Antenorizii, voinicii destoinici în orişice luptă.</p>
               <p>         Cei din Zeleia, oraş de la poalele Capului Idei, Oameni cuprinşicare beau din apa cernită Esepos Fură conduşi ca Troieni de Pandaros, al lui Licaon Fiu arătos, dăruit cu arcul de însuşi Apolon.</p>
               <p>         Cei din oraşul Adrastia şi din Apesos precum şi Din Pitiea şi din răsărita Terea, cu toţii Fură sub cârma lui Amfios şi-a lui Adrast, care avură Tată pe craiul Merop din oraşul Percote, prorocul Neîntrecut, care oprea pe feciori de-a porni la războiul Mistuitor de vieţi; dar n-au vrut s-audă voinicii, Ademeniţi ei fiind de zânele negre-ale morţii.</p>
               <p>         Cei din Percote pe urmă, din jurul lui Practiu, din Sestos Şi din Abidos, precum şi din falnic-Arisba, stătură Sub ascultarea lui Asios Hirtacianul, alesul Cap de războinici purtat de roibii cei mari şi sălbatici; El din oraşul Arisba veni, de la râul Seleis.</p>
               <p>         Iar Hipotoos ducea la bătaie Pelasgi de tot felul, Vrednici în lupta cu lănci, din ţara mănoas-a Larisei.</p>
               <p>         Şi ca tovarăş avea pe ortacul lui Ares, Pilaios.</p>
               <p>         Ei erau fiii lui Letos, fecior lui Teutamos Pelasgul.</p>
               <p>         Pirus viteazul apoi şi Acamas conduse pe Tracii, Numai pe care-i împrejmuie iutele-n val Helespontul; Pe suliţaşii Ciconi sub poruncă-i avea Eufemos, Al lui Trezenos fecior, nepotul măritului Cheas.</p>
               <p>         Iar pe arcaşii Peoni îi duse la Troia Pirehmes Din Amidon de departe venind, de la Axios, râul81</p>
               <p>         Lat-curgător şi cu apele cele mai mândre din lume.</p>
               <p>         Armia de Paflagoni o ducea Pilemenes bărbatul, Din a Eneţilor ţară ce creşte catârii sălbatici; Locuitori din Chitoros alături cu cei din Sesamos, Care pe mal la Parteniu zidiseră case vestite; Din Egialos, din Cromna şi din Eritinele-nalte.</p>
               <p>         Pe Alizoni îi mânau la război Epistrofos şi Odiu; Ei de departe veneau, din Aliba, de unde-i argintul. 82</p>
               <p>         Hromis avea sub poruncă pe Mizi, şi Enom ghicitorul, Care, cu toate ghicirile-i, nu fu să scape de moarte, L-a toropit Eacidul Ahile-n Scamandru, prin sorbul Râului, unde viteazul pe-atâţia Troieni mai ucise.</p>
               <p>         Forchis şi-Ascaniu, un zeu în făptură, duceau de departe, Chiar din Ascania, pe Frigienii cei gata de harţă.</p>
               <p>         Mestles era, şi Antifos, în capul Meonilor, fiii Lui Talemenes voinicul şi-ai zânei din lacul Gigaia; Ei porunceau la Meoni, la cei de sub muntele Tmolos.</p>
               <p>         Nastes mâna la încaier pe Carii de limbă străină, 83</p>
               <p>         Care-n Milet locuiau şi pe muntele Ftiri pădurosul Şi pe la râul Meandru şi sus pe-nălţimi la Micale.</p>
               <p>         Nastes pe ei i-aducea la război şi Anfimahos, feciorii Lui Nomion, o mândreţe amândoi, mai ales Amfimahos, Care cu aur gătit ca o fată la luptă purcese, Prostul; dar nu l-a ferit avuţia de jalnică moarte.</p>
               <p>         El a căzut mai la urmă strivit de şoimanul Ahile, Care-a prădat de pe el şi toată podoaba-i de aur.</p>
               <p>         Pe Licieni îi mânară Sarpedon şi Glaucos alesul, 84</p>
               <p>         Din depărtare, din Licia, unde se-nvolbură Xantos.</p>
            </div>
            <div type="div2">
               <head>         Cântul III</head>
               <p>După ce se-întocmiră în cete cu-a lor căpetenii, Deteră chiot atunci şi cu larmă porniră Troienii; Ţipă sub cerul întins tot astfel un stol de cucoare, Care de iarnă fugind şi de ploile putrede toamna, Zboară cu strigăte peste Ocean şi se lasă departe, Unde ameninţă pe oameni pitici cu omor şi pieire85</p>
               <p>         Şi năpădindu-i din zori duc vajnică harţă cu dânşii.</p>
               <p>         Însă Danaii păşeau pe tăcute suflând a turbare, Gata să-şi deie ajutor, să se apere unii pe alţii.</p>
               <p>         Cum pe la munte, când Austru-ntinde o negură tristă Pentru păstori, dar hoţilor mai priitoare ca noaptea, Beznă-i şi-atâta zăreşti cât bate o piatră zvârlită; Tocmai aşa se lăţise vârtejul de colb de pe urma Celor porniţi, că ei repede înaintau pe câmpie.</p>
               <p>         Cum împotrivă păşind s-apropie oştile-n faţă, Iat-arătos ca un zeu la Troieni luptător înainte, Paris cu-o blană de pardos în spate, cu spada şi arcul Încovoiat şi-nvârtind două suliţi cu bolduri de-aramă, El pe fruntaşii Ahei îndeobşte-i poftea, câte unul Singur să vie, cu el să se-mpieptuie în bătălie.</p>
               <p>         Când aminte luă Menelau războinicul cum înaintea Armiei Paris venea înspre el cu paşi mari de mândrie, Se bucură ca un leu care dă peste-o pradă mai mare, Când se brodeşte să fie un cerb ori o capră de munte Şi e flămând; el o-nghiorţăie hulpav, măcar că pe dânsul Sprinteni ogari şi voinici vânători îl alungă; tot astfel S-a bucurat şi Menelau când dete cu ochii de Paris.</p>
               <p>         Şi-nchipuia că el poate pe procletul să se răzbune; De-asta deodată cu arma sări din cotigă la dânsul.</p>
               <p>         Dar păunaşul de Paris, îndată ce-l vede-naintea Oastei în frunte ivit, de spaimă cuprins fără voie, Repede, numai să scape de el, în mulţime-a dosit-o.</p>
               <p>         Cum pe ponoare la munţi, dacă-ntâmpini un şarpe balaur, Pasul în lături izbeşti, că o groază te-apucă zărindu-l Şi te întorci înapoi cu obrazul pălit de cutremur, Tocmai aşa se dă-n lături în gloata Troienilor Paris, Cel ca un zeu de chipos, speriindu-se de Menelaos.</p>
               <p>         Hector îl vede şi tabără-asupra-i cu grele cuvinte: „Famene tu, numai chip de viteaz, al muierilor lotru Şi-amăgitor, mai bine piereai fără nuntă, mai bine Nu te năşteai! Aş fi vrut-o şi mult ar fi fost mai cu cale Asta decât de ocară să fii şi batjocura lumii.</p>
               <p>         Cum vor mai râde în hohot duşmanii de noi şi de tine!</p>
               <p>         Ei şi-or fi zis după faţă că eşti luptător mai de frunte, Tu care n-ai nici un pic de vârtute şi inimă-n tine.</p>
               <p>         Totuşi, molatic cum eşti, cu oameni aleşi ca tovarăşi, Cale pe ape ai bătut în corăbii drumeţe pe mare Şi, pripăşit la străini, răpit-ai din ţări depărtate Mândra femeie-nrudită de-aproape cu oameni războinici, Greu osândindu-ţi părinţii, norodul întreg şi cetatea Ca să îmbucuri duşmanii, iar tu să ajungi de ruşine.</p>
               <p>         N-ai vrea cumva să te pui cu Menelau? Pofteşte, că-ndată Şti-vei atunci de la cine furat-ai nevasta în floare.</p>
               <p>         N-ar fi putut să-ţi ajute nici cântecul tău de ghitară, 86</p>
               <p>         Nici dăruinţ-Afroditei, podoaba de chip şi de plete De ai fi zăcut tu prin colb. Fricoşi mai sunt, Doamne, Troienii, Altfel mi te îmbrăcau în haină de piatră plătindu-ţi87</p>
               <p>         Pacostea ce le-ai adus.” Dar Paris lui Hector răspunse: „Hector, ai toată dreptatea, mustrarea ţi-e întemeiată, Dar eşti la fire de-a pururea crud ca tăişul securii Care răzbate-n copac fără milă, când meşterul harnic Taie buşteni şi s-ajută-n silinţă să-şi facă corăbii; Tocmai aşa ţi-i şi sufletul neîmblânzit. Dar ascultă, Nu mai da vină râvnitelor daruri ce-mi dete-Afrodita, Zâna de aur, că nu-s de-aruncat aste daruri de cinste Date de zei şi de nimenea volnic aşa dobândite.</p>
               <p>         Dacă tu vrei chiar acuma ca eu să mă pun la bătaie, Fă pe Troienii ceilalţi şi pe Ahei la o parte să steie Iar între armii la mijloc apoi să mă puneţi pe mine Pentru Elena şi-avutu-i întreg să mă bat cu Menelau.</p>
               <p>         Cine o să biruie atunci şi mai tare va fi, pe femeie Şi avuţia-i luând să le ducă la dânsul acasă.</p>
               <p>         Voi, încheind legătură şi prietenie, rămâneţi Unii în rodnica Troia, ceilalţi să se-ntoarne în Argos, Unde pasc roibi, şi-n Ahaia, pământul femeilor mândre.”</p>
               <p>         Astfel îi zise, iar Hector se bucură foarte auzindu-l Şi, între armii păşind, cu suliţa prinsă la mijloc Cetele opreşte din mers. Ai lui conteniră cu toţii, Numai Aheii asupra-i dau tot mai departe cu arcul Şi căutau să-l doboare, aţintind cu săgeţi şi cu pietre.</p>
               <p>         Dar cu un strigăt prelung aşa mijloci Agamemnon: „Staţi, voi Argiilor! Nu vă mai bateţi, feciori din Ahaia!</p>
               <p>         Hector dă semne din creastă, că-i gata ceva să ne spuie.”</p>
               <p>         Zise, şi-Aheii stătură din luptă şi parc-amuţiră Numaidecât, iară Hector aşa învrăjbitelor taberi Le cuvânta: „Voi Ahei şi Troieni, auziţi de la mine Vorba lui Paris acel care-aduse-ntre noi învrăjbire.</p>
               <p>         Roagă-se el ca Troienii ceilalţi şi Aheii cu toţii Armele lucii pe mult roditorul pământ să aşeze; El între armii apoi cu Menelau cel bun de războaie Pentru Elena şi-avutu-i întreg să-şi încerce tăria.</p>
               <p>         Care din doi o să biruie atunci şi-o să fie mai tare, El pe femeie să ia cu averea-i acasă la dânsul, Iar ceilalţi să-ncheiem legătură de prietenie.”</p>
               <p>         Hector aşa le vorbi, ei molcom tăcură cu toţii.</p>
               <p>         Dar după dânşii atunci luă şi Menelau cuvântul: „Daţi-mi şi mie-ascultare, căci nimenea altul ca mine Nu-i necăjit. Mi se pare c-aproape-i de-acum despărţirea, Dintre Ahei şi Troieni dup-atâtea nevoi şi necazuri Ce-aţi pătimit de la mine din sfada-ncepută de Paris.</p>
               <p>         Piară dar unul din noi, după cum vrea ursita şi moartea, Iar ca prieteni ceilalţi mai repede să se despartă.</p>
               <p>         Hai dar aduceţi încoa un miel alb şi o neagră mioară, 88</p>
               <p>         Ţărnei şi Soarelui jertfă, noi altul aducem lui Zeus.</p>
               <p>         Vie şi Priam cu jertfe să-ncheie-ntre noi legământul; El, căci obraznici şi fără credinţă-i sunt fiii şi poate Vr'unul să calce cumva legătura jurată lui Zeus.</p>
               <p>         Nu pun temei pe cei tineri, că mintea le flutură-ntr-una, Dar mijlocind un bătrân, care vede-napoi şi-nainte, Lucrul, de-o parte şi alta, se pune mai bine la cale.”</p>
               <p>         Asta le zise; şi se învoiră Troienii şi-Aheii Toţi socotind că se curmă războiul cu jalea-i cumplită.</p>
               <p>         Caii şi-opriră la rând şi din care săriră oştenii, Armele scoaseră apoi şi-acolo pe jos le-aşezară Lângă olaltă; puţin era câmpul rămas între taberi.</p>
               <p>         Hector îndată trimise doi crainici la Troia-n cetate, Grabnic s-aducă doi miei şi îndată pe Priam să cheme.</p>
               <p>         Dar şi-Agamemnon Atrid pe crainicul său, pe Taltibiu, Iute-l porni la corăbii, un miel poruncindu-i s-aducă.</p>
               <p>         El se supuse voios la porunca ce-i dete-mpăratul.</p>
               <p>         Iris veni într-aceea ca sol la Elena braţalba; Zâna leită era Laodice, cumnata Elenei, Cea mai frumoasă din fetele craiului Priam, soţia Unui fruntaş domnitor Helicaon Antenorianul.</p>
               <p>         Ea în cămară găsi pe Elena ţesând la o pânză Mare, veşmânt porfiriu îndoit, unde ea-mbrebenase89</p>
               <p>         Alesături ce-arătau o grămadă din luptele date Între Ahei şi Troieni şi-ndurate de ei pentru dânsa.</p>
               <p>         Iris cea iute la mers s-apropie-ndată şi-i zice: „Vino, surato, să vezi ce minune făcură Troienii Buni la strunitul de cai şi Aheii-narmaţi în aramă.</p>
               <p>         Ei care-ntâi pe câmpie duceau între dânşii războiul Cel lăcrimos şi doreau numai arme, potop şi pieire -</p>
               <p>         Stau potoliţi răzimându-se acuma de scuturi şi-alături Lăncile şi le-au înfipt, căci gata-i de-acum bătălia.</p>
               <p>         Numai doi singuri, Menelau şi Paris al tău împreună Stau să se-ncleşte din suliţi, de dragul tău numai, şi cine Are să-nvingă chema-te-va singur pe tine soţie.”</p>
               <p>         Zise, şi vorbele ei ca un farmec în piept îi treziră Dorul să-şi vadă întâiul bărbat şi părinţii şi ţara.</p>
               <p>         Repede-n văl argintiu învelindu-se, ea din odaie Fuga ieşi, iar din ochi i se scurseră fragede lacrimi.</p>
               <p>         Singură nu era dânsa pe drum, ci urmată de două Şerbe, ochioasa Climena şi Etr-a lui Pites copilă.</p>
               <p>         Ele sosiră degrabă la zid, pe la Poarta Scheiană.90</p>
               <p>         Stau împrejurul lui Priam acolo Timoites şi Pantus, Clitiu şi Lampos, apoi al lui Ares răsad Hichetaon Şi-Ucalegon şi Antenor, cei doi înţelepţi deopotrivă, Sfetnicii lui adunaţi pe un turn de la Porţile Schee Oameni bătrâni şi de arme scutiţi, dar în rostul vorbirii Meşteri ca roiul de greieri ce stând pe copac în pădure Glăsuie blând şi desfată cu larma lor dulce pădurea; 91</p>
               <p>         Astfel acolo-mpreună şedeau şi Bătrânii din Troia.</p>
               <p>         Cum pe Elena văzură spre turn că venea din cetate, Ziser-aşa între dânşii domol în cuvinte ce zboară: „Nu e păcat că de mult două neamuri, Troienii şi-Aheii Pentru-o femeie ca asta se luptă şi patimi îndură, Tare şi-aduce la chip cu o zeiţă. Dar cât de frumoasă-i, Ducă-se-n ţară la ea în corăbii, ca nu cumva dânsa Pacoste apoi să ne fie şi nouă şi fiilor noştri.”</p>
               <p>         Asta grăiră, iar Priam cu glas a chemat pe Elena: „Vino, copila mea-ncoace, şi-n faţă-mi aşază-te aproape, Vezi-ţi bărbatul dintâi, prietenii, rudele tale.</p>
               <p>         Nu-mi eşti tu doar vinovată, ci singuri de vină sunt zeii, 92</p>
               <p>         Care-mi aduseră amarnic război cu Aheii. Dar spune-mi, Vezi tu prin oaste pe unul ce-acolo răsare ca bradul?</p>
               <p>         Cine-o fi oare-ntre Ahei un bărbat aşa falnic şi mare?</p>
               <p>         Alţii, bag seama, sunt mai răsăriţi decât el, dar eu unul N-am pomenit în viaţă bărbat aşa vrednic de cinste Şi vederos; măreţia arată că-i Domn în putere.”</p>
               <p>         Zise lui Priam atunci Elena, slăvita femeie: „Dragul meu socru, ruşine şi teamă mi-e faţă de tine.</p>
               <p>         Doamne, mai bine muream de moarte năprasnică-n ziua Când m-am luat după fiu-ţi, lăsându-mi şi casa şi neamul Şi pe copila mea dulce şi soaţele mele iubite.</p>
               <p>         N-a fost aceasta să fie şi-n plâns mă tot mistui de jale.</p>
               <p>         Dar voi răspunde la tot ce mă-ntrebi şi vrei s-afli. Acesta E-al lui Atreus fecior, e marele Domn Agamemnon, Tot aşa bun la domnie, pe cât e de vrednic în arme, Mie nemernicei fostul cumnat, dacă fost-a vreodată.”</p>
               <p>         Asta grăi, iar bătrânul aşa minunându-se zice: „O, fericite Agamemnon, tu plin de noroc şi de daruri, Cât e de multă oştimea supusă poruncilor tale!</p>
               <p>         Fost-am pe vremuri în Frigia, ţara mănoasă-n podgorii, Nenumăraţi frigieni am văzut pe acolo, şi caii Sprinteni ai lor: era oasteamânată de-Otreu şi de Migdon Cel ca un zeu, care tabăr-aveau la Sangariu pe maluri; Doară şi eu între dânşii eram socotit ca tovarăş Când năvăliseră acolo hordii de bărbate Amazoane.</p>
               <p>         Nu erau nici Frigienii atâta de mulţi ca Aheii.”</p>
               <p>         Cum a văzut pe Ulise, din nou a-ntrebat-o bătrânul: „Cine-i şi-acela prin gloate? Mai spune-mi, tu fata mea dragă.</p>
               <p>         Nu e mai mare la stat ca însuşi Atrid Agamemnon; Ochilor totuşi se-arată mai lat şi la piept şi la spate.</p>
               <p>         Armele lui pe mănosul pământ părăsit-a viteazul, Şi înarmatele şiruri cutreieră ca un berbece: Eu după mers îl asamăn pe el cu lânosul arete, Care tot umblă prin turma cea mare-ntre oile albe.”</p>
               <p>         Fiica lui Zeus, Elena, din nou îi răspunse lui Priam: „El este Laertianul, e mult iscusitul Ulise, Care a crescut în Itaca, stâncosul ostrov, e viteazul Mare la sfatu-nţelept şi la măiestrii de tot felul.”</p>
               <p>         Sare şi-adaug-atunci cumintele sfetnic Antenor: „Tocmai aşa e cum spui, nemerită ţi-i vorba, femeie.</p>
               <p>         Odinioară a venit el la noi, luminatul Ulise, Sol după tine trimis, cu Menelau Atrid împreună.</p>
               <p>         Fură chiar oaspeţii mei şi stătură în gazdă la mine Şi cunoscui mai de-aproape priceperea lor şi făptura.</p>
               <p>         Când au venit amândoi în sobor şi la sfat cu Troienii, Cum stătea oblu, Menelau vedeai că-l întrece din umeri; Dar de pe scaun Ulise părea mai măreţ la vedere.</p>
               <p>         Când după asta-ncepură să-şi depene vorba şi gândul Şi cuvântau adunării, Menelau rostea mai în pripă Graiuri puţine, dar foarte apriate, căci nu-i vorbă-lungă, Nici bate câmpii vorbind, deşi e mai tânăr ca dânsul.</p>
               <p>         Când de pe scaun apoi se sculă cumpănitul Ulise, Stete cu ochii plecaţi la pământ, cu privirea boldită; Nu-şi mai clinti al său sceptru măcar înapoi ori-nainte, Ci îl ţinu-nţepenit ca un nepriceput. După faţă Astfel era, de părea că e şui ori e crunt de mânie.</p>
               <p>         Cum însă prinse din pieptu-i puternicul glas să răsune, Vorbele-i line să curgă din rostu-i ca fulgi de zăpadă, Nimenea n-ar fi putut să se-ntreacă din grai cu Ulise.</p>
               <p>         Dar de făptura-i atunci noi nu ne mirarăm atâta.”</p>
               <p>         Când dup-aceea pe Aias văzu, întrebă împăratul: „Cine e oare celalt totuna de falnic şi mare, Care răsare-ntre Ahei cu-al lui creştet şi umere late?”</p>
               <p>         Zise-nzeita Elena-nvelită în lungă maramă: „El este Aias novacul, Aheilor turn de tărie.</p>
               <p>         Idomeneu, al Cretanilor Domn, ca un zeu îi stă-n faţă; Cei înşiraţi pe aproape sunt toţi căpetenii cretane.</p>
               <p>         Odinioară de câte ori nu-i avu-n gazdă Menelau Când ne soseau dedeparte, din Creta, ca oaspeţi acasă!</p>
               <p>         Văd şi pe-Aheii ceilalţi, pe voinicii cu ochii de vultur, Lesne aş putea să-i cunosc, ba chiar şi pe nume le-aş spune.</p>
               <p>         Numai pe doi căpitani nu-i văd între dânşii, pe Castor, 93</p>
               <p>         Bun călăreţ, şi pe Polux, dibaciul în luptă cu pumnii, Scumpii mei fraţi, de o mamă cu mine amândoi. Oare dânşii N-au părăsit cu ceilalţi moşia lor cea desfătată, Lacedemonul? Ori poate-au venit în corăbii pe mare, Însă ei nu îndrăznesc să ia parte de-acum la bătaie Între oşteni şi li-i groază de multele ocări şi ponoase Ce-ar auzi despre mine.” Dar ei zăceau morţi pe pământul Darnic în hrană. – n Laconia, scumpa lor ţară.</p>
               <p>         Crainicii se întorceau din cetate cu jertfe menite Celor de sus, doi miei şi rodul câmpiei, vin negru Veselitor în burduful de piele de capră. Ideos Cu-o lucitoare părnaie în mână şi-o cupă de aur S-apropie de bătrânu-mpărat şi-ncepu să-l îndemne: „Scoală, tu fiu al lui Laomedonte; te cheamă fruntaşii94</p>
               <p>         Cei de la tabără, ai noştri şi-Aheii; te-aşteaptă cu toţii Să te cobori pe câmpie, să-nchei învoială-ntre dânşii.</p>
               <p>         Fiul tău Paris acum şi Menelau cel aprig în arme Singuri, de dragul Elenei, din suliţe lungi se vor bate.</p>
               <p>         Cine-o să biruie are să ia pe femeie şi-averea.</p>
               <p>         Noi, încheind legătură şi pace, rămânem în Troia Domni peste rodnica ţară; ceilalţi o să plece în Argos, Unde pasc roibi, şi-n Ahaia, pământul femeilor mândre.”</p>
               <p>         Ast-a grăit şi bătrânul, cuprins de cutremur, demândă Soţilor caii să-nhame, şi-ndată-mplinită-i porunca.</p>
               <p>         Priam urcându-se trage de hăţuri; alături Antenor Suie-se-n chelna cea dalb-a telegii. Apoi împreună Cailor repezi dau zor spre câmpie pe Poarta Scheiană.</p>
               <p>         Când au sosit dup-aceea-ntre Ahei şi Troieni, din cotigă S-au coborât pe pământu-nverzit de păşuni, şi pedeştri Au-naintat pân'la mijlocul oştilor, unde-n picioare S-au şi sculat căpetenia oastei Atrid Agamemnon Şi iscusitul Ulise. Şi jertfe aduceau împreună Crainicii vrednici de cinste şi vin mestecau în ulcioare, Crailor apă turnau după asta pe mâini să se spele.</p>
               <p>         Iute Agamemnon Atrid îşi scoase din teacă jungherul Cel aninat pe la şold alături de spada cea lungă, Şi tăie smocuri din creştetul mieilor; ele de crainici95</p>
               <p>         Fură-mpărţite mai-marilor oastei Troiene şi ahee.</p>
               <p>         Mâinile-nalţă Agamemnon şi roagă-se aşa cu glas tare: „Zeus, părinte prea-nalte, slăvite stăpân de pe Ida, Soare tu cel care totul cuprinzi cu privirea şi-auzul, 96</p>
               <p>         Şi tu, Pământe, voi râuri şi voi cei din lumea cealaltă Care osândiţi pe cei morţi, dacă-n viaţă ei strâmb se jurară, 97</p>
               <p>         Voi ne fiţi martori acum şi păziţi jurămintele noastre.</p>
               <p>         Dacă la luptă cumva pe Menelau răpune-va Paris, El pe Elena să fie stăpân şi pe-averile-i toate; Noi cei din Argos apoi să ne-ntoarcem pe mare-n corăbii.</p>
               <p>         Dacă Menelau cumva îl omoară pe chipeşul Paris, Da-vor Troienii atunci pe Elena şi-averile-i toate, Da-vor aşişderea plata războiului ce se cuvine, Pildă să fie şi celor ce vin după noi, tuturora.</p>
               <p>         Despăgubiri de război dacă nu vor plăti de la sine Priam şi fiii lui Priam, de-ndată ce mort ar fi Paris, Eu mă voi bate şi-atunci şi cere-voi preţul pedepsei Şi-am să tot stărui pe-aici până voi isprăvi cu războiul.”</p>
               <p>         Zice şi mieii înjunghie cu arma cea crudă de-aramă Şi le dă drumul pe jos, iară ei se tot zbat din picioare Până ce nu mai răsuflă, căci arma le stoarce puterea.</p>
               <p>         Vin din ulcioare luând îl toarnă drept paos pe ţărnă, Zeilor veşnici înalţă rugări, tuturora se-nchină Şi oarecine aşa între Ahei şi Troieni se mai roagă: „Zeus prea-nalte, slăvite, voi zeilor cei fără moarte, Care din doi cuteza-va să calce tocmeala făcută, Piară cu creierul scurs întocmai ca vinul de faţă, El şi ai lui, iar nevasta să-i fie răpită de alţii.”</p>
               <p>         Astfel urară, dar n-a fost urarea primită de Zeus.</p>
               <p>         Priam, nepot lui Dardanos, luând după asta cuvântul, Zise: „Ascultaţi, o Troieni şi Ahei, voi cu dalbe pulpare, Eu sunt silit a mă-ntoarce la Troia bătută de vânturi; Greu mi-i cu ochii să văd încleştarea ce are să fie Între Menelau, duşmanul războinic, şi fiul meu Paris.</p>
               <p>         Ştie părintele Zeus şi zeii ceilalţi deopotrivă, Care din doi e ursit în bătaie să-şi vadă căderea!”</p>
               <p>         Zice, şi mieii-njunghiaţi şi-i pune-n teleagă bătrânul Cel ca un zeu de arătos, şi urcându-se trage din hăţuri; Suie-se alături Antenor în lucia dalbă teleagă Şi amândoi dup-aceea iau calea-napoi în cetate.</p>
               <p>         Hector, odrasla lui Priam, atunci şi măritul Ulise Măsură-al luptei hotar şi-n chivăra cea ferecată Sorţii aruncă şi scutură chivăra ei ca să ştie Care dintr-înşii cu lancea va face-n bătaie-nceputul.</p>
               <p>         Zeilor oştile iarăşi se roagă cu braţele-ntinse Şi-unii din suflet aşa între Ahei şi Troieni cuvântează: „Zeus părinte, prea-nalte, slăvite stăpân de pe Ida, Care din ei amândoi e pricina-nvrăjbirii grozave Fă-l tu să cadă zdrobit şi-ndată să-l mistuie iadul.</p>
               <p>         Iar legătura de pace-ntre noi neclintită să fie.”</p>
               <p>         Clatină coiful atunci, privirea-ntorcându-şi, măreţul Hector, şi iată că sare din chivără sorţul lui Paris.</p>
               <p>         Stete mulţimea pe rând fiecare pe-aproape de caii Cei săltăreţi şi de armele-i cele-nflorate-n aramă.</p>
               <p>         Mândră-armătură pe umeri începe să-mbrace-acum Paris Cel ca un zeu de chipos, Alexandru, bărbatul Elenei.</p>
               <p>         Pulpele-nfăşură-ntâi în dalbe pulpare de-aramă Bine-ncheiate însponce de-argint; ca să-şi apere pieptul, El şi-l încinse cu platoşa fratelui tânăr Licaon.</p>
               <p>         Platoşa-i vine turnată pe trup, şi anină de umăr Spada de aramă, ţintată-n argint, şi pe urmă ridică Marele, ţeapănul scut, şi-ndeasă pe creştetu-i zdravăn Luciul coif cel cu tuiuri din coadă de cal, iar pe creastă Tufa de păr, vânturată mereu, fâlfâia-ngrozitoare.</p>
               <p>         Ţapăna suliţ-apucă şi bine cu pumnul o strânge; S-a înarmat ca şi el Menelau, la arme pornitul.</p>
               <p>         După ce ei se-narmară de-o parte şi alta-a mulţimii, Între Ahei şi Troieni pe la mijloc păşind, se iviră Crunt şi sălbatic privind, cât spaima răzbi pe Troienii Domolitorii de cai şi pe-Aheii cu mândre pulpare.</p>
               <p>         S-apropiară-n hotaru-nsemnat şi acolo stătură Lăncile mari răsucind, amândoi căpiaţi de mânie.</p>
               <p>         Paris întâiul a dat lovitura cu suliţa-i lungă Şi-a nimerit pe Menelau, în scutul rotat, pe deasupra; Suliţa nu l-a împuns, căci ea pe la vârf, de tăria Scutului, s-a-ncovoiat. Menelau cu arma la rându-i Tabăr-asupra lui Paris şi astfel se roagă de Zeus: „Doamne, tu fă să-mi răzbun pe mişelul acel care-ntâiul Rău mi-a făcut, să dobor cu mâna eu însumi pe Paris, Viţă de domn, ca oricine pe urmă să tremure-n lume, De-ar cuteza să s-atingă de-o gazdă ce bine-l primeşte.”98</p>
               <p>         Zice, şi-ndată rotind el suliţa mare şi-aruncă, Şi pe-al lui Priam fecior în scut îl ajunge, şi scutul Scânteietor şi rotat i-l străpunge puternica lance, Şi dup-aceea răzbind în platoşa lui măiestrită, Vârfu-i de aramă pe lângă deşerturi îi rupe veşmântul, Paris s-apleacă pe loc şi scapă de neagra pieire.</p>
               <p>         Spada ţintată-n argint şi-o trase Menelau din teacă Şi, ridicând-o, şi-n creastă pe coiful lui Paris izbind-o, Sfarmă-se-n două şi-n trei şi ţănduri îi cade din mână.</p>
               <p>         Geme viteazul privind spre a cerului boltă întinsă: „Doamne, tu Zeus, nu-i nimeni aşa de amarnic ca tine.</p>
               <p>         Vrui doar necazul să-mi scot plătind mişelia lui Paris; Iată că ruptă mi-i sabia în mână şi suliţa lungă Mi-o repezii în zadar, căci nu-l nimerii.” Şi, cum zice, Sare şi-nhaţă pe Paris de-a coifului coadă stufoasă Şi, întorcându-l, îl trage spre-Ahei, de era să-l sugrume, Strâns la grumazu-i fiind gâtarul, cureaua-nflorată Care sta prinsă de coif şi trecea sub bărbie; şi astfel El l-ar fi dus şi ar fi dobândit biruinţă nespusă.</p>
               <p>         Dar a lui Zeus copilă, Afrodita, pe loc luând seama, Rupse cureaua din piele de taur ucis cu putere.</p>
               <p>         Gol îi rămase în mâna vânjoasă a viteazului coiful; El învârtindu-l apoi l-a zvârlit spre Ahei, iar acolo Cei mai de-aproape tovarăşi ai lui de jos îl luară.</p>
               <p>         Totuşi Atride-napoi se repede cu lancea de-aramă Ca să-l omoare,dar lesne pe Paris îl smulge Afrodita Ca o zeiţă pe-ascuns şi-l duce prin negură acasă, Într-o cămară-n iatac, unde fumegă dulci mirodenii.</p>
               <p>         Singură apoi Afrodita s-a dus pe Elena s-o cheme, Şi-a nimerit-o la turn, unde sta între multe Troiene.</p>
               <p>         Şi apucând-o de straiul ei îmbălsămat a mişcat-o După ce ea se schimbase la chip, de părea că-i bătrâna, Roaba ei cea mai iubită şi harnica ei torcătoare, Care în Lacedemon îi torcea frumuseţe de lână.</p>
               <p>         Astfel la faţă fiind, îi zise zeiţa Afrodita: „Repede vino, te cheamă bărbatul tău Paris acasă.</p>
               <p>         El în odaie, pe patul strujit te aşteaptă pe tine, Ca un luceafăr de mândru şi împodobit. Parcă nu e Din bătălie întors, ci e gata să meargă la horă Ori că din horă abia e desprins şi mai stă să răsufle.”</p>
               <p>         Astfel îi zise, şi-n suflet adânc tulbură pe femeie!</p>
               <p>         Dar după gâtul frumos de minune şi-al pieptului farmec Şi după ochii cei mari lucitori cunoscând pe zeiţa, Ea sta uimită privind-o şi-apoi tot gândindu-se-ncepe: „Nemilostivo, de ce m-amăgeşti, ispitindu-mă iară?</p>
               <p>         Au mai departe tu vrei să mă porţi în oraşe bogate Poate prin Frigia ori în Meonia, ţara plăcută, Dacă şi-acolo cumva între oameni ţi-i drag oarecine?</p>
               <p>         Oare fiindcă Menelau acum, biruind pe-Alexandru, Vrea să mă ia înapoi pe săraca-mi de mine oropsita, De asta tu-mi vii cu momeli şi umbli cu gânduri viclene?</p>
               <p>         Du-te şi stai lângă el, din a zeilor cale te-abate, Nu-ţi mai întoarce piciorul spre culmile olimpiene, Poartă-i nevoia şi-aleanul, ai grijă şi apără-l bine Până ce dânsul va face nevastă sau roabă din tine.</p>
               <p>         Nu mai vreau eu să mă-ntorn, ar fi doar mai mare ruşinea Patul cu el să-l împart; femeile toate din Troia M-ar defăima după asta din nou şi destul mi-i amarul.”</p>
               <p>         Dar, de necaz clocotind, răspunse zeiţa Afrodita: „Procleto, nu mă-ndârji, că eu pot să te las în mânie, Multa-mi iubire de-acum s-o schimb în urgie mai multă Şi să-i aprind pe Troieni şi pe Ahei la o straşnică sfadă, Cărei tu jertfă să cazi şi să pieri de-o grozavă pieire.”</p>
               <p>         Asta-i grăi, şi-a lui Zeus copilă Elena-ngrozită Se-nvălui în veşmântul ei alb strălucit şi purcese Printre femei pe furiş; înainte mergea Afrodita.</p>
               <p>         Când după asta sosiră la curtea cea mândră-a lui Paris, Roabele ei se grăbiră să-şi cate de trebi fiecare; Ea se sui în cămara-i cea-naltă, zeiasca femeie, Zâna cea dulce la zâmbet, un scaun luând, îl aduse Singură ea, o zeiţă, şi-l puse-naintea lui Paris.</p>
               <p>         Fiica lui Zeus, Elena, cu sila pe scaun s-aşază, Faţa-şi-ntoarce-napoi şi astfel îşi mustră bărbatul: „Mi-ai şi venit din război, mai bine piereai tu acolo, Biete, răpus de acel care-mi fuse bărbat înainte.</p>
               <p>         Tu te mândreai altădată că-l poţi dovedi pe Menelau Oricum te-ai bate cu el, cu vârtutea, cu braţul, cu lancea.</p>
               <p>         Hai şi pofteşte-l acuma din nou pe viteazul Menelau Şi te măsoară cu el. Ba eu te sfătuiesc să te-astâmperi, Pofta de harţă să curmi şi să nu mi te-apuci nebuneşte, Luptă pieptişă să dai de-acum cu bălanul Menelau; Mi-e să nu cazi în curând străpuns de puternica-i lance.”</p>
               <p>         Paris la vorbele-aceste se scoală-mpotrivă şi zice: „Nu mă jigni cu asemenea aspre dojeni, o, femeie, Azi dacă el a învins, e doar cu-ajutorul Atenei; Bate-voi mâine şi eu, că zeii ne-ajută şi nouă.99</p>
               <p>         Haide mai bine-n crivat amândoi să ne dăm la iubire; Nu-mi fu de dragoste inim-aşa niciodată cuprinsă, Nici chiar în oara dintâi când eu părăsind desfătosul Lacedemon te-am răpit şi, plutind în corăbii pe mare, Te-am drăgostit la popasul făcut în ostrovul Cranae.</p>
               <p>         Ard după tine mai mult şi mă farmecă dulcea văpaie.”</p>
               <p>         Zice şi-ntâiul se duce spre pat, îl urmează soţia, Şi amândoi în crivatul cel bine strujit se culcară.</p>
               <p>         Aprig Menelau atunci prin oaste umbla ca o fiară Şi-adulmeca între rânduri pe chipeşul Paris. Dar nimeni, Nici un Troian din oştire şi nici un tovarăş de arme, Nu l-a putut arăta lui Menelau pe el în mulţime; N-ar fi fost unul măcar cu drag să-l ascundă pe dânsul.</p>
               <p>         Dacă-l zărea, că ei toţi îl urau deopotrivă cu moartea.</p>
               <p>         Zise Agamemnon atunci cu glas învrăjbitelor taberi: „Daţi-mi acum ascultare, Troieni şi Dardani şi tovarăşi; Biruitor cum se vede-i Menelau, viteazul meu frate.</p>
               <p>         Daţi-ne dar pe Elena din Argos şi averile-i toate, Daţi pe deasupra şi plata războiului cât se cuvine, S-o pomenească pe veci tot omul ce-n urmă-ne vine.”</p>
               <p>         Astfel Atride vorbi şi-Aheii ceilalţi se-nvoiră.</p>
            </div>
            <div type="div2">
               <head>         Cântul IV</head>
               <p>Zeii şedeau împreună cu Zeus, în sala de aur Şi sfătuiau. Între ei mărita zeiţă paharnic Hebe-i cinstea cu nectarul. Iar zeii din cupe de aur Beau şi-nchinau între ei cu privire-aţintită la Troia.</p>
               <p>         Fiul lui Cronos îndată-ncepu s-o întarte pe Hera Vorbe ghimpoase rostind şi-n pildă-i zicea pe de lături: „Două zeiţe sunt cele ce-ajută-n război pe Menelau.</p>
               <p>         Hera slăvita în Argos şi Atena în Alalcomene.100</p>
               <p>         Dar mulţumite sunt ele să cate la el de departe; Numai zeiţ-Afrodita cea galeşă-l tot împresoară Şi-l ocroteşte pe Paris, păzindu-l de neagra ursită; Ea l-a scăpat şi-adineauri, când fuse pe pragul pieirii.</p>
               <p>         Biruitor este totuşi Menelau cel gata de arme.</p>
               <p>         Dar să vedem noi acuma cum poate mai bine să fie: Oare s-aprindem războiul şi crâncena încăierare?</p>
               <p>         Au între Ahei şi Troieni s-aducem odată-mpăcare?</p>
               <p>         Dacă ne place cumva şi-i mai bună părerea din urmă, Las'să mai stea locuită a regelui Priam cetate Şi pe Elena din Argos s-o ducă Menelau acasă.”</p>
               <p>         Asta le zise, şi prinse să murmure-Atena şi Hera, Steteră aproape, urzind a Troienilor nenorocire.</p>
               <p>         Palas tăcu şi nimica nu zise, deşi ea pe Zeus Se înciudase şi-a fost de mânie sălbatic-aprinsă.</p>
               <p>         Hera ea singur-apoi izbucni de necaz biruită: „Ce fel de vorbă mi-ai spus, o, cumplitule fiu al lui Cronos?</p>
               <p>         Vrei tu să-mi faci fără rost zadarnică munca să-mi fie Cum şi atâtea trudiri cu sudori? Obositu-mi-am caii Oaste adunând să dobor eu pe Priam şi-a lui seminţie; Fă cum vrei tu, dar niciunul din zei n-o să-ţi dea învoire.”</p>
               <p>         A suspinat din adânc şi-a zis furtunaticul Zeus: „Nefericito! Ce rău aşa mare ai văzut de la Priam Şi de la fiii lui Priam, de tot năzuieşti şi te strădui Troia să surpi şi să spulberi temeinic zidita cetate?</p>
               <p>         Numai de-ar fi să te furişi pe porţi şi pe-naltele ziduri Şi să-l înfuleci pe Priam de viu şi pe fiii lui Priam Şi pe Troienii ceilalţi, ca aşa să-ţi astâmperi urgia!</p>
               <p>         Fă tu cum vrei şi pofteşti, ci mi-e că din astă gâlceavă Sfada cumva între noi să nu fie cu mult mai grozavă.</p>
               <p>         Eu însă una ţi-oi spune şi-n minte înseamnă-ţi-o bine: Dacă vreodată şi eu mă voi pune să surp o cetate, Unde vor fi locuind fiinţe iubite de tine, Nu-ndelunga răzbunarea-mi, ci lasă-mă volnic în vrere.</p>
               <p>         Iată, deşi pe nevrute, şi eu îţi fac ţie pe voie.</p>
               <p>         Multe-s oraşele care sub ceru-nstelat şi sub soare Sunt locuite de oameni, dar mult mai iubită de mine Şi preţuită mi-i Troia, la fel cum îmi fură-ntre oameni Priam şi neamul lui Priam, destoinic în lupta cu suliţi.</p>
               <p>         Nu-mi fu vreodată la dânşii altarul lipsit de prinoase, Nici de jertfiri şi de paos, de care avem parte noi zeii.”</p>
               <p>         Hera ochioasa, cinstita zeiţă, pe loc îi răspunse: „Trei sunt oraşele care mi-s peste măsură de scumpe, Argos, Micena cu largile-i uliţi şi Sparta; pe-acestea Darmă-le-ndată ce-or fi oropsite cu totul de tine, Nu le mai stau înainte scutindu-le, nici nu te-mpiedic.</p>
               <p>         Chiar de m-oi pune-mpotrivă şi nu te-oi lăsa să le nărui, N-aş izbuti eu de fel, că tu eşti mult mai tare ca mine.</p>
               <p>         Dar se cuvine şi mie să nu-mi faci zadarnică truda, Neam de zeiţă şi eu sunt, ba chiar din acelaşi părinte; Tată mi-e Cronos mintosul şi sunt cea mai mare din toate Fiicele lui, înălţată prin naştere-ntâi şi fiindcă Eu ţi-s nevastă, iar tu eşti mai mare-ntre zei şi-mpăratul.</p>
               <p>         Hai dar, într-ast-amândoi ascultându-ne unul pe altul, Să ne supunem eu ţie, tu mie, şi-ndată urma-vor Nemuritorii ceilalţi. Deci spune-i zeiţei Atena Iute să plece la câmpul din Troia şi-acolo să-mpingă Ea pe Troieni ispitindu-i, să calce-nvoiala făcută, Lupta să-nceapă din nou cu Danaii cei beţi de mărire.”</p>
               <p>         Asta grăi, iar părintele zeilor şi-al omenirii Se învoi şi îndată el dete poruncă zeiţei: „Repede du-te la tabără-n Troia şi-acolo încearcă S-ademeneşti pe Troieni, să calce-nvoiala făcută, Lupta să-nceapă din nou cu Danaii cei beţi de mărire.”</p>
               <p>         Asta rostindu-i, zori pe Atena ce-atâta dorise.</p>
               <p>         Ea, năvălind de pe piscul Olimpului, merse la vale Ca şi o stea luminoasă, de Zeus ca semn arătată Corăbierilor sau unei tabere mari de oştire; Stea ce se lasă-n văzduh şi împrăştie o ploaie de raze -</p>
               <p>         Repede-aşa spre pământ se coboară şi Palas Atena Până ce sare-ntre armii; de groază-nlemniră Troienii, Domolitorii de cai şi-Aheii cu dalbe pulpare.</p>
               <p>         Şi-unii spre alţii ziceau privindu-se atunci cu mirare: „Iarăşi pesemne va-ncepe războiul avan, se va-ntinde Valma cea cruntă sau pace o să-ncheie-ntre tabere Zeus, Cel care este cârmaciul războaielor toate ale lumii.”</p>
               <p>         Asta ziceau între dânşii Troienii şi-Aheii, iar zâna Se furişă la Troieni în chip de bărbat, cu făptura Lui Laodocos Antenorianul, un meşter în suliţi, Şi căuta pe viteazul de-o seamă cu zeii, pe craiul Pandaros. Ea nimeri la o parte pe fiul puternic Al lui Licaon, prin cetele lui înarmate cu scuturi, 101</p>
               <p>         Care-l urmau de departe, venind de la râul Esepos, Stete pe-aproape de el şi aşa începu să-l îndemne: „Vrei tu un sfat să-mi asculţi, voinice Licaoniene?</p>
               <p>         Dacă-n Menelau te bizui să tragi cu săgeata cea iute, De la Troieni vei avea, de la toţi, mulţumită şi cinste Şi-ndeosebi de la Paris, fecioru-mpăratului Priam, Care-mbia-te-va-ntâiul pe tine cu daruri bogate, Când pe Menelau Atride lipsit de suflare o să-l vază Pus ca să ardă pe rug în urmă săgeţilor tale.</p>
               <p>         Hai dar, ocheşte cu arcul acum pe măritul Menelau După ce el jurui lui Febos, vestitul arcaş, Licianul, Jertfă măreaţă de-o sută de miei timpurii la întorsu-ţi De la război acasă-n cetatea cea sfântă Zeleia.”</p>
               <p>         Astfel îi zice şi-nduplecă mintea-i nebună, iar dânsul Grabnic ia netedul arc din coarnele unui sălbatic Şi săltăreţ căprior ce însuşi cândva de la pândă, 102</p>
               <p>         Când a ieşit de sub peşteră. – n piept îl chiti cu săgeata; Ţapul, de moarte lovit, pe spate căzu de pe stâncă.</p>
               <p>         Coarnele lui răsărite din creştet de paispre'ce palme Meşterul le meşteri şi cu şart le-mbină amândouă Şi, lustruindu-le bine, le puse o verigă de aur.</p>
               <p>         Pandaros arcul acesta-l plecă la pământ şi-l întinse Bine-apăsându-l. Tovarăşii buni ţineau scuturi în faţă-i Şi-l apărau să nu-i sară şoimanii Ahei înainte, Până ce n-o fi de dânşii rănit Menelaos Atride.</p>
               <p>         Pandaros tolba deschise şi scoase de-acolo săgeata Cea neatinsaripată, de negre dureri iscătoare.</p>
               <p>         Şi-o potrivi el îndată pe strună săgeata-i amară Şi juruind lui Apolon, arcaşul vestit, Licianul, Jertfă bogată de-o sută de miei timpurii la întorsul De la război acasă-n cetatea cea sfântă Zeleia, Trage deodat-apucând crestătura şi vâna de taur, Struna de sânu-i s-apropie, fierul de arc, şi când arcul103</p>
               <p>         Mare rotat se destinse, răsun-atunci cornul, iar struna Zbârnâie-ndată vârtos şi sare-ascuţita săgeată, Dornică-n zboru-i nebun s-ajungă mai repede-n gloată.</p>
               <p>         Nu te-au uitat, o Menelau, pe tine prea mult-fericiţii Nemuritori, mai întâi prădalnica fat-a lui Zeus; Ea, înainte punându-se, abate din cale săgeata Şi de la trupu-i o-nlătură-aşa, precum mama cea bună De la copilul ei dulce adormit depărtează o muscă.</p>
               <p>         Zâna împinse săgeata pe unde cu toarte de aur Stă încheiat săbierul şi platoşa cea îndoită; Prin cheutorile platoşei vârful de fier se prelinse Şi răzbătu săbierul frumos înflorat, după asta Platoşa cea măiestrită, ba chiar dedesubtul ei brâul, 104</p>
               <p>         Care, pe piele purtat, apăra de loviri şi mai bine Trupu-i ferea, şi pe el ascuţişul uşor îl străpunse; Numai deasupra de tot zdrelind a viteazului piele, Repede prinse din rană să-i picure sângele negru.</p>
               <p>         Cum o femeie Meonă ori Cară vopseşte-n porfiră Fildeşul alb, o găteală ce poartă pe fălci telegarii; El e păstrat în cămară, dar mulţi călăreţi îi duc jindul, Şi de-mpăraţi doar e vrednic odorul, că stădeopotrivă Calului mândră podoabă şi celui ce calul înstrună; Tocmai aşa înroşite ţi-au fost, o, Menelau, şi ţie Binecrescutele şolduri şi gleznele, pulpele tale.</p>
               <p>         Stete de spaimă cuprins al oştilor domn Agamemnon, Sângele-i negru văzând cum curge şiroaie din rană; Stete de spaimă cuprins şi vrednicu-i frate Menelau, Dară şi nodul săgeţii zărind şi cârligele afară, Prinse din nou bărbăţie şi inimă-n pieptu-i viteazul.</p>
               <p>         Însă din greu suspinând cu tovarăşii săi împreună, Mâinile-i strânse zicând puternicul crai Agamemnon: „Oare spre moarte ţi-a fost învoiala-ncheiată de mine, Frate iubit, când am pus să te baţi cu Troienii tu singur?</p>
               <p>         Iată cum ei te loviră şi sfânta credinţă călcară!</p>
               <p>         Nu e-n zadar jurământul, nici strânsul de mâni laolaltă, Sângele mieilor şi închinatele vinuri, chezaşii credinţei.</p>
               <p>         Dacă de asta nu-i bate pe loc împăratul olimpic, Fi-vor bătuţi mai târziu şi scump vor plăti-o Troienii Toţi au să piară, şi ei şi nevestele lor şi copiii.</p>
               <p>         Ştiu doar eu bine, mi-o spune şi mintea şi inima-ntr-una Are să vie o vreme când Troia cea sfântă pieri-va, Priam el însuşi şi neamul lui Priam, în suliţi vestitul.105</p>
               <p>         Zeus din slavă de sus, unde-şi are locaşul şi tronul, Înfuriat de amăgire porni-va-mpotrivă-le însuşi Pavăza-i neagră clătind şi trădarea va fi răzbunată.</p>
               <p>         Dar după tine jeli-voi amar, o iubitul meu frate, Dacă muri-vei cumva împlinindu-ţi sorocul vieţii.</p>
               <p>         Cel mai de-ocară voi fi la întorsu-mi în Argos setosul, 106</p>
               <p>         C-au să-şi aducă aminte curând de-a lor ţară Danaii Şi-om părăsi pe Elena la Troia spre fala lui Priam Şi a norodului său, şi pe câmpul troian putrezi-vor Oasele tale, măcar că nimica noi nu izbândirăm.107</p>
               <p>         Poate cumva la Troieni, semeţi cum ei sunt, oarecine Zice-va stând pe mormântul slăvitului frate Menelau: Fie ca pururi aşa să-şi răzbune pe toţi Agamemnon Fără folos ca şi acuma, când oştile-ncoace şi-aduse.</p>
               <p>         Iată cum el se întoarse la dânsul în ţară ducându-şi Goale corăbii şi-n urmă lăsând pe voinicul său frate.</p>
               <p>         Astfel va râde, şi-atunci mai bine-nghiţi-m-ar pământul.”</p>
               <p>         Ci-l îmbărbată pe el Menelau şi astfel îi zice: „Inimă prinde şi nu speria încă oastea; săgeata Nu mă pătrunse morţiş; mai întâi mă păzi săbierul Cel împestrit, apoi brâul de-aramă sub el şi în urmă Platoş-apoi şi colanul, lucratul de meşterii fauri.”</p>
               <p>         Ast-auzind a răspuns zicându-i Atrid Agamemnon: „Dare-ar norocul să fie cum zici, o iubite Menelau!</p>
               <p>         Vindecătoru-ngriji-va de rană şi-asupra-i va pune Leacuri alese ce-alină pe loc suferinţele-amare.”</p>
               <p>         Zise, şi-ndată pe-un crainic zeiesc, pe Taltibiu trimite: „Fuga, Taltibie, cheamă-l încoa pe Mahaon, feciorul Vraciului cel mai destoinic al oastei, Asclepiu, să vadă108</p>
               <p>         Iute pe fratele meu, pe Menelau, fruntaş al oştirii, Care-i rănit de un meşter arcaş lician sau din oastea Celor din Troia spre lauda lui şi a noastră mâhnire.”</p>
               <p>         Asta porunca i-a fost. El, cum auzi, se supuse.</p>
               <p>         Fuga prin tabăr-Aheilor cei ferecaţi în aramă După Mahaon porni. Pe el îl zări mai încolo: Sta între cetele lui cele tari şi cu paveze-n spate, Care-l urmară din Trica, din ţara păscută de stave.</p>
               <p>         Crainicul apropiindu-se aşa-l îndemna pe Mahaon: „Asclepiene, tu hai, că te cheamă mai-marele nostru Să îngrijeşti de-al lui frate Menelau Atrid, căpitanul; El e rănit de un meşter arcaş lician sau din oastea Celor din Troia spre lauda lui şi a noastră mâhnire.”</p>
               <p>         Astfel îi zise şi inima-n piept îi sări lui Mahaon.</p>
               <p>         Ei amândoi o porniră prin tabăra mare, şi-ndată Cum ei sosiră pe unde stătea săgetatul Menelau -</p>
               <p>         Şi-unde în juru-i acum s-adunaseră toţi căpitanii Îngrijoraţi şi în mijlocul lor ca un zeu sta rănitul -</p>
               <p>         Din cheutoarea curelii Mahaon îi smulse săgeata, Rupse ascuţitele-i căngi când o scoase cu mâna-i din rană, Şi desfăcu săbieru-mpestrit şi apoi de subt dânsul Brâul şi platoşa cea făurită de meşterii fauri.109</p>
               <p>         Locul apoi nimerind, pe unde săgeata-l brodise, Sângele a stors şi i-a pus cu pricepere leacuri uşoare, Date pe vremuri părintelui său de prietenu-i Hiron.110</p>
               <p>         Până ce ei aveau grijă să vindece acolo pe craiul, Trâmbe troiene sodom năpădiră cu scuturi întinse; Armele-ncinser-Aheii din nou, tot cu gândul la luptă.</p>
               <p>         N-ai fi văzut pirotind pe marele Domn Agamemnon, Nici tupilându-se acuma şi nici şovăind a se bate, Ci fără preget zorind spre lupta ce-nalţă bărbaţii.</p>
               <p>         Caii-şi lăsase deoparte cu caru-nflorat în aramă; Ei sforăiau mai încolo pe când îi mâna vizitiul Evrimedonte, al lui Ptolemeos fecior, Pireianul, Că-i poruncise-nadins după el să se ţie oriunde Va osteni după umbletul lui la strunirea mulţimii, Merse pedestru apoi să colinde a bărbaţilor rânduri, Şi-unde vedea că dau zor cu sirepii cei repezi Aheii, Stându-le-aproape. – ncepea să-i încingă vârtos la bătaie: „Nu vă lăsaţi, o Danai, şi nu mai slăbiţi în putere, N-o să-i ajute părintele Zeus pe cei care-nşală.</p>
               <p>         Vulturii au să îngraşe din trupul lor tânăr mişeii Care-şi călcară întâi jurământul şi păcătuiră, Iar pe nevestele lor cu fiii lor prunci îi vom duce Pradă la noi în corăbii, când face-vom spulber din Troia.”</p>
               <p>         Însă pe care-i vedea părăsind fioroasa bătaie, Tare-i mustraîmpăratul răstindu-se: „Voi luptătorii Numai cu arcul, Ahei! Fricoşilor, nu vi-i ruşine?</p>
               <p>         Ce-mi staţi acolo de teamă-mpietriţi ca şi puii de ciute Când după goana cea multă pe-ntinsa câmpie, de trudă Nu mai pot merge, ci stau fără vlagă sleiţi de putere?</p>
               <p>         Tocmai aşa-ncremenirăţi şi nu vă urniţi la bătaie.</p>
               <p>         Ori aşteptaţi mai aproape să vie Troienii, pe prundul Mării albastre, pe unde sunt trase ale noastre corăbii, Ca să vedeţi dacă cerul vă-ntinde o mână de pază?”</p>
               <p>         Astfel la toţi poruncind între rânduri umbla Agamemnon Şi prin desime păşind, veni unde fost-au Cretanii; Ei se-narmau sub porunca lui Idomeneu încercatul, Idomeneu sta-n şirul din faţă nenfrânt ca mistreţul, Iar Merione mâna înglotirile-i cele din urmă.</p>
               <p>         Cum îi văzu pe Cretani al oastei păstor Agamemnon Se bucură şi deodată blajin îşi rosti bucuria: „Dintre Danai care zboară-n telegi mai pe sus doar pe tine, Idomeneu, te socot la război şi la trebi de tot felul Şi la ospeţe, la care mai-marii oştirii spre cinste Mestecă vinul pe-alese şi-l toarnă din oluri şi-nchină.111</p>
               <p>         Însă, în vreme ce toţi căpitanii ceilalţi îşi beau partea După măsură, de-a pururi plin îţi stă ţie paharul Tot ca şi mie, şi-ai dreptul să bei după poftă şi vrere.</p>
               <p>         Hai dar la luptă şi arată-te tocmai aşa ca-nainte.”</p>
               <p>         Domnul Cretanilor, Idomeneu, lui Atrid îi răspunse: „Faţă de tine Agamemnon, tovarăş statornic cu totul Fi-voi aşa cum întâi m-am legat şi mi-am dat învoirea.</p>
               <p>         Dar tu îndeamnă pe-Aheii ceilalţi, mai curând cu duşmanii Harţă să-ncepem din nou, căci ei au stricat legătura.</p>
               <p>         De-asta pârjol şi potop e tot ce-i aşteaptă de-acuma, Ei îşi călcară întâi jurământul şi-al lor e păcatul.”</p>
               <p>         Asta i-a zis, şi Atride voios a păşit mai departe.</p>
               <p>         Şi-ntre şiraguri umblând, ajunse pe unde au fost Aias, Care amândoi se-narmară urmaţi de un nor de pedeştri.</p>
               <p>         Tocmai ca norul ce-l vede cândva un păstor de pe-o culme Cum aburind din apus tot vine spre apele mării Şi de departe s-arată mai negru, întocmai ca smoala Peste noianuri plutind, căci poartă cu el vijelia; Înfricoşat el dă fuga şi-şi huie sub peşteră turma; Negre-ndesite tot astfel porniră, mânate de Aias, Cetele de luptători ca zeii de tari la războiul Cel năpăstos, o pădure zburlită de lănci şi de scuturi.</p>
               <p>         Cum îi văzu şi pe ei fu vesel Atrid Agamemnon Şi-amândurora a strigat şi-a zis zburătoare cuvinte: „Aias voinici căpitani în oastea-nzelată din Argos, Nu vă mai trebuie vouă îndemn şi poruncă; de sine Voi îndemnaţi îndestul pe-ai voştri la luptă vitează.</p>
               <p>         Dare-ar părintele Zeus, Atena şi Febos Apolon Inima asta să aibăprin tabără toţi luptătorii!</p>
               <p>         Repede-atunci-a lui Priam cetate ar cădea cucerită Şi prefăcută fiind de noi în morman de cenuşă.”</p>
               <p>         Zise şi-ndată pe ei părăsindu-i purcese spre alţii.</p>
               <p>         Dete de Nestor în cale, când el, al Pilenilor meşter Cuvântător, întocmea pe ai săi şi-i silea la bătaie.</p>
               <p>         Hromiu alături stătea, Pelagon cel înalt şi Alastor Şi căpitanul Hemon şi Bias, păstorul de oaste.</p>
               <p>         Nestor-nainte stoli călărimea cu cai şi cotige, 112</p>
               <p>         Iar după ea o mulţime de buni pedestraşi ca să fie Stavilă, zid la război; pe codaşi îi împinse la mijloc, Silnic măcar să se bată, de nu vor cu tot înadinsul.</p>
               <p>         Puse la cale întâi călărimea şi-i dete povaţă Caii să-nfrâne la mers şi să n-o mai ia razna prin valmă: „Oricât ar pune pe sine temei şi ar şti hăţuitul, Nimeni asupra duşmanului singur să nu se repeadă, Nici să se deie-napoi, mai lesne bătut o să fie.</p>
               <p>         Cine din caru-i putea-va s-ajung-a vrăjmaşilor care, Lancea să-ntindă lovind, c-aşa-i foloseşte mai bine.</p>
               <p>         Numai aşa făptuind, cu gândul şi inima asta Şi-naintaşii putură să surpe oraşe şi ziduri.”</p>
               <p>         Asta zicea înteţindu-i bătrânul, călitul în arme.</p>
               <p>         Fu bucuros şi de el văzându-l Atrid Agamemnon Şi se grăbi să-l întâmpine aşa în cuvinte ce zboară: „Hei, de-ar fi fost, o moş Nestor, cum eşti tu la inimă, verde, Ţapăn să fii şi la trup şi genunchii uşor să te poarte!</p>
               <p>         Dar te-ngreun-al obştii necaz, bătrâneţea. Mai bine Altul povara-i ducea şi tu azi erai floare-ntre tineri!”</p>
               <p>         Dar călăreţul bătrân, cumintele Nestor îi zise: „Cum aş dori, o Atride, şi eu să fiu azi ca pe vremea Când am răpus pe măreţul Ereftalion. Dar nu toate Cele dorite de om sunt date de zei împreună.</p>
               <p>         Tânăr eram pe atunci, dar azi bătrâneţea m-ajunse.</p>
               <p>         Merge-voi totuşi cu oastea, din car voi mâna-o la luptă Numai cu sfatul şi vorba, căci asta e dat bătrâneţii.</p>
               <p>         Las pe cei tineri acum să se avânte cu lancea, voinicii Care de arme sunt buni şi pot să se bizuie-n sine.”</p>
               <p>         Asta grăi, iar Atride purcese voios mai departe, Unde găsi pe vultanii războiului, Atenienii, Pe-al lui Peteos fecior Menesteus strunind telegarii.</p>
               <p>         Sta pe aproape isteţul Ulise şi-alături de dânsul Gat-aşteptau înşiraţi Chefalenii cei tari de vârtute.</p>
               <p>         Încă ei nu auziseră strigătul, larma de goană, Doar se porniser-abia îmbulzindu-se-n cete Troienii, Domolitorii de cai, şi Aheii; ei stau mai deoparte Şi aşteptau pân-ar trece vreun alt şir de-Ahei înainte Şi-arnăvăli la duşmani, ca pe urmă să-nceapă ei a se bate.</p>
               <p>         Cum îi văzu neurniţi, la dânşii sărind Agamemnon Prinse să-i certe el astfel răstindu-se: „Tu, Menesteus, Care te lauzi că eşti odraslă din craiul Peteos Şi tu, Ulise, viclene, tu marele meşter în renghiuri, Ce staţi aşa tupilaţi la o parte voi doi şi pe alţii Tot aşteptaţi? Vi se cade doar vouă să mergeţi în frunte Cu-naintaşii, s-o rupeţi-nainte prin clocotul luptei.</p>
               <p>         Eu doar pe voi înainte vă chem totdeauna la masa Care e dată de-Ahei întru cinstea mai-marilor, nouă, Şi-unde mâncaţi la fripturi şi beţi din paharele pline Vin ca şi mierea de dulce, la fel amândoi după vrere.</p>
               <p>         Totuşi aci bucuros aţi vedea că vă trec înainte Zece şiraguri de-Ahei spre-a se bate cu arma cea cruntă!”</p>
               <p>         Se încreţi de necaz şi răspunse isteţul Ulise: „Ce fel de vorbă din gură-ţi ieşi, o, Atrid Agamemnon?</p>
               <p>         Cum poţi să spui că fugim de război? Când noi înteţi-vom Lupta cea crâncen-acuma şi ne-om încleşta cu Troienii, Tu ai să vezi dacă vrei şi-ţi pasă şi-ai grijă de asta, Cum se pricepe părintele lui Telemah să se bată Cu-naintaşii duşmani, ci acum ţi-i zadarnic cuvântul.”</p>
               <p>         Dar se muie şi-i zâmbi lui Ulise Atrid Agamemnon, Cum îl văzu oţerit, şi astfel întoarse vorbirea: „Laertiene Ulise mărite şi prea iscusite, Nu-ţi mai dau nici un îndemn şi nu te mai mustru pe tine, Sufletul eu ţi-l cunosc şi ştiu că tu ai pentru mine Gânduri prielnice numai şi una suntem în părere.</p>
               <p>         Hai dar, acum dac-am spus ceva rău, mai pe urmă căta-vom Răul să-l dregem, ci dare-ar în vânt să-l împrăştie zeii.”</p>
               <p>         Asta rosti, şi lăsându-i pe ei el purcese-nainte Şi mai încolo-l găsi pe mult inimosul Tidide Care stătea între cai în teleaga cea bine-ntocmită Lângă Stenelos, al lui Capaneus fecior, vizitiul.</p>
               <p>         Cum îl văzu, Agamemnon a prins şi pe-acesta să-l certe Şi-astfel, cu vorbe ce zboară, la el se răsti împăratul: „Fiu al voinicului domn Tideus, de cai strunitorul!</p>
               <p>         Ce stai acolo pe-ascuns şi cauţi la câmpul de luptă?</p>
               <p>         Nu i-a plăcut lui Tideu să se pitule aşa, ci de-a pururi Sta înaintea-alor săi şi tot se lupta cu duşmanii.</p>
               <p>         Martori sunt toţi care-n luptă-l văzură, eu n-am dat de dânsul Nici l-am văzut, dar se zice că fost-a mai bun decât alţii.</p>
               <p>         Paşnic o dată ca oaspe-n Micena s-a dus cu voinicul Cel ca un zeu, Polinice, s-adune oştire pe vremea Când se oştiser-Aheii sub murii cei tari de la Teba.113</p>
               <p>         Ei se rugară-nadins să le deie ajutoare pe-alese, Micenienii primiră şi se învoiră cu dânşii; Dar în deşert, că pe ei, vădind neprielnice semne, Zeus i-a-ntors şi de acolo plecând s-au tot dus dup-aceea Până ce-au fost la Asop, unde-i mană de stuf şi de iarbă, 114</p>
               <p>         Şi de aci pe Tideu îl trimiser-Aheii la Teba.</p>
               <p>         Dânsul acolo s-a dus şi-a dat de Cadmei o mulţime, Când ospătau în palatul vânjosului crai Eteocle.</p>
               <p>         Singur era şi străin prin mulţii nepoţi ai lui Cadmos, Totuşi a stat inimos călăreţul destoinic Tideus, Şi la tot felul de lupte-i pofti la întreceri, şi-n toate Lesne-i învinse pe toţi, aşa i-a dat sprijin Atena.</p>
               <p>         Dar mâniindu-se atunci, bolditorii de cai, Cadmeenii115</p>
               <p>         Pus-au pe drum la întorsu-i o droaie de oameni la pândă Tineri oşteni vreo cincizeci sub doi căpitani, unul Meon Fiul lui Emon, bărbat ca un zeu de fălos, şi feciorul Lui Autofon, Polifonte cel dat la război, ci le dete Groaznică moarte şi lor Tideu, că pe toţi îi ucise; Numai pe Meon, urmând ale zeilor semne, Tideus Viu l-a lăsat să se-ntoarne, ca vestea pieirii s-aducă.</p>
               <p>         Astfel Etolul Tideus a fost, dar feciorul său astăzi Este mai slab în război şi numai de gură mai tare.”</p>
               <p>         Zise, dar nu i-a răspuns viteazul Tidid Diomede Vrând să cinstească mustrarea 'mpăratului vrednic de cinste.</p>
               <p>         Numai Stenelos atunci grăi lui Atrid Agamemnon: „Ce ne spui neadevăr, când ştii cum stă lucrul aieve?</p>
               <p>         Noi ne fălim că stăturăm cu mult mai viteji ca părinţii.</p>
               <p>         Noi după semne cereşti şi cu ajutorul lui Zeus Teba cu şaptele-i porţi cucerirăm, deşi mai puţină Oaste pe acolo-mprejur mânasem sub zid la cetate.</p>
               <p>         Dar pe părinţi îi pierdură păcatele; de-asta pe dânşii Nu-i socoti deopotrivă cu noi după cinste şi vază.”</p>
               <p>         Crunt pe sub gene privind, se răsti Diomede viteazul: „Taci din gură, bădie, şi-ascultă o vorbă ce-oi spune.</p>
               <p>         Mie de loc nu mi-e ciudă pe craiul Atrid Agamemnon, Dacă zoreşte pe-Ahei la întrecere în bătălie; Drept e că numele-i fi-va de slavă-nsoţit, dac-ai noştri Vor potopi pe Troieni şi pune-vor mâna pe Troia, Dar negrăită şi jalea-i va fi, dac-ai noştri pieri-vor, Hai dar să începem şi noi să dăm iureş şi goană nebună.”</p>
               <p>         Zice şi sare din car Diomede-narmat, şi în saltu-i Zornăie groaznic arama ce pieptu-i şi spatele-ncinge, Şi-ncremeneai auzind, de-ai fi fost chiar cu firea-mpietrită.</p>
               <p>         Cum răscolite de vântul de-apus ale mării talazuri Repezi şi dese spre mal cu vuiet pornesc dup-olaltă; Ele-nainte se-ncreastă venind şi apoi cu putere Gem sfărâmate de stânci şi se-ncovăie-nalte la maluri Şi pe uscat risipindu-se-mproaşcă săratele spume; Astfel în dese şiraguri pe rând se mişcau şi Aheii Gata fiind de război; şi-ndeamnă pe-ai lor fiecare Din căpetenii, şi toţi 'naintează tăcuţi, cât ai crede C'astă nespusă mulţime cu rost amuţit îi urmează; Molcom tăcuţi şi cu team' ascultându-şi a lor căpetenii Toţi se tot mişcă-nainte cu arme-nflorite şilucii.</p>
               <p>         Dar şi Troienii dau zor. Cum oile strânse în ţarcul Unui oier mai cuprins, când laptele alb li se mulge, Behăie-ntr-un-auzind al mieilor glas de departe -</p>
               <p>         Astfel şi strigătul lor răsuna din tot largul oştirii.</p>
               <p>         N-aveau nici glasul la fel, nici graiul totuna cu toţii, Feluri de limbi mestecate fiind şi bărbaţi de tot felul.</p>
               <p>         Ares pe unii-i asmute şi Palas Atena pe alţii, Teama şi Groaza şi Vrajba cea aprigă peste măsură, Bună tovarăş-a cruntului Ares şi soră de-un sânge.</p>
               <p>         La început ea răsare puţină, pe urmă tot creşte Până la cer, unde-şi razimă capul, şi umblă pe glie.</p>
               <p>         Gloata străbate, se furiş-acuma-ntre cete şi-aprinde Turba de-o parte şi alta, sporindu-le jalea şi plânsul.</p>
               <p>         Cum în acelaşi cuprins se întâmpină unii cu alţii, Paveze iute se-ncaieră atunci şi puteri de războinici Tari, ferecaţi în aramă. Se-ndeasă, se bat între ele Scuturi boltite rotunde şi-i zarvă şi larmă cumplită.</p>
               <p>         Gemete auzi laolaltă şi chiot de fală e glasul Celor ce cad sau omoară, şi sângele scaldă pământul.</p>
               <p>         Cum repezite din munţi două râuri, zăpor de zăpadă, Varsă din hoagele largi năvalnic puhoi în aceeaşi Albie, înfundătur-adâncată de văi, şi departe Clocotul lor îl aude păstorul; tot astfel în valma Luptei răsună încordul şi strigătul lor de mânie.</p>
               <p>         Cel mai întâi Antilohos brodi pe Troianul potrivnic, Al lui Talisiu fecior, Ehepolos din fruntea oştirii.</p>
               <p>         Pe acesta, el înainte în coifu-ncrestat îl ajunge Şi miruindu-l acolo, prin os îl împunge cu arma, Moartea grăbindu-i, iar lui Ehepol i se-ntunecă ochii Şi răsărit ca un turn se prăbuşe-n toiu-ncleştării.</p>
               <p>         Cum a căzut, de picior îl ia Elefenor, feciorul Lui Halcodonte, mai-marele Abanţilor cei fără preget.</p>
               <p>         El din bătaia de lănci afară-l târa, fiind lacom Cât mai în grabă să-l prade, dar scurtă i-a fost năzuinţa.</p>
               <p>         Cum îl văzu că târa el pe mort, inimosul Agenor Suliţa-n coaste-i înfipse, când el se plecase lăsându-şi Coastele-n vază sub scut, şi-i frânse tăria cu totul.</p>
               <p>         Sufletu-i astfel s-a dus, şi-n juru-i se-ncinse măcelul Între Ahei şi Troieni. Ca o haită de lupi laolaltă S-au năpustit, şi bărbat cu bărbat se izbeau între dânşii, Marele Aias trânti la pământ pe un tânăr în floare, Fiul lui Antemion Simoisiu, a căruia mamă, Când se depuse din Ida, pe mal îl născu la Simois Unde-nsoţi pe părinţi, ca turmele-acolo să-şi vadă; De-asta-l chema Simoisiu. Dar grija părinţilor dânsul Nu le-a plătit-o ca fiu, căci zilele-i fură puţine, Viaţa-i curmată fiind de lancea viteazului Aias.</p>
               <p>         El înainte la sân îl picni, în gurguiul din dreapta, Umărul cu ascuţişu-i de-aramă-i străpunse cu totul; Se prăvăli el atunci, flăcăul, întocmai ca plopul Care sădit într-o umedă pajişte mare, crescuse Neted la trunchi şi-abia-nrămurit înflorise la creştet Dar cu tăişul de fier lucietic îl taie rotarul116</p>
               <p>         Meşter, ca lemnu-i să-ndoaie, să-l facă obezi la teleagă; Stă dup-aceea uscându-se plopul pe marginea apei; Astfel a fost Simoisiu ucis de puterea lui Aias, Dumnezeiescul viteaz. Dar fiul lui Priam, Antifos, Mândru cu platoşa-ncins, îl ochi în mulţime cu lancea; Ţinta-i greşi, nimerind în vintre pe Leucos, tovarăş Bun cu Ulise, pe când el pe mort îl târa la o parte; Leucos căzu peste el cu prada-i scăpată din mână.</p>
               <p>         Plin de mânie Ulise, când vede căderea lui Leucos, Tabără-n şirul întâi înarmat în strălucie aramă.</p>
               <p>         Stând pe aproape de tot, el suliţa-ndată-şi repede, Ochii-mprejuru-i rotind. Înapoi se dădură Troienii, Cum îl văzură ţintind, dar nu-i fu deşartă ţintirea; Pe Democoon păli, pe copilul din flori al lui Priam, Care veni din Abidos, din ţara sirepelor iepe.</p>
               <p>         El de mânie-l lovi pe la tâmplă, mâhnit de tovarăş Şi pân-la tâmpla cealaltă-i ajunse ţuguiul de-aramă.</p>
               <p>         Fiul lui Priam atunci cu ochii-nnoptaţi de durere, Cade cu bufnet pe jos şi zornăie arama pe dânsul.</p>
               <p>         Hector se trase-napoi împreună cu oastea-i din frunte, Şi chiotiră Danaii şi morţii luară spre dânşii Şi-naintară vârtos. Dar furia-l prinse pe Apolon, Cum îi văzu din Pergam, şi zori pe Troieni cu glas tare:117 „Iureş-nainte, Troieni, daţi zor şi struniţi telegarii!</p>
               <p>         Nu vă feriţi de Danai, nici fier nu li-i trupul, nici piatră, Nu pot nici ei dar să rabde tăişul de-aramă. Pe urmă Nici nu ia parte la luptă feciorul zeiţei, Ahile, Încă tot stă la corăbii şi-şi mistuie-amarul mâniei.”</p>
               <p>         Asta grăi din cetate năprasnicul zeu. Dar zeiţa, Fiica lui Zeus, Atena slăvită, umbla în desime Şi-nflăcăra pe Ahei, oriunde slăbeau. Pe Diores, Fiu al lui Amarinceu, ursita-l robi pe vecie, Când pe la glezne, la pulpă în dreapta-l izbi la bătaie Cu un pietroi ascuţit al lui Imbrasos fiu Pirus, Care pe Traci adusese, venind de la Enos pe mare.118</p>
               <p>         Osul îi sparse şi vinele de la picior amândouă Nemilostivul pietroi, şi-acolo prin pulbere-n spate Cade Diores şi braţele-ntinde spre bunii tovarăşi Dându-şi suflarea din urmă. Dar cel care-aşa îl lovise, Pirus, aleargă şi-l spintecă, moare Diores, din pântec Curg măruntaiele lui, şi pe ochi i se lasă-ntuneric.</p>
               <p>         Toas Etolul, când Pirus cu lancea la leş s-azvârlise, L-a nimerit pe la piept, şi arama-i străpunse plămânii.</p>
               <p>         Merse apoi Toas la el pe-aproape şi, după ce trase Ţapăna lance din piept, cu sabia scoasă din teacă Însăbie pe duşman şi viaţa-i curmă pe vecie.</p>
               <p>         Armele nu i le desprinse, sosiră doar soţii lui Pirus, Tracii moţaţi, şi-l încinseră-ndată cu lungile suliţi.119</p>
               <p>         Cât era Toas de mare şi plin de vârtute şi fală, Tot îl respinseră ei, şi el o dosi de cutremur.</p>
               <p>         Astfel acolo prin colb căzur-amândoi căpitanii, Unul al Tracilor Domn, celălalt al Epeilor cei cu Platca de-aramă, şi-alături mai fură ucişi o mulţime.</p>
               <p>         N-ar fi putut să defaime niciunul atunci a lor trudă, Dacă la mijlocul harţei venea şi da raită pe-acolo, Teafăr de arcuri şi lănci, şi Palas luându-l de mână Sigur prin toi l-ar fi dus şi ferit de furtuna cea cruntă; Droaie de-Ahei şi Troieni căzuseră-n ziua aceea Şi se lungiră pe brânci în pulbere lângă olaltă.</p>
            </div>
            <div type="div2">
               <head>         Cântul V</head>
               <p>Palas Atena din nou înteţi pe Tidid Diomede; Inimă-i dete şi-mbold ca în tabără el să se-nalţe Mult mai presus de Ahei şi să capete-naltă mărire.</p>
               <p>         Pară nestinsă pe coif şi pe scut îi aprinse zeiţa; Tocmai ca Rariţa, steaua de toamnă ce noaptea răsare120</p>
               <p>         Mai luminoasă lucind după scalda ei în Ocheanos -</p>
               <p>         Astfel i-ardea lui Tidid din creştet, din umăr văpaia.</p>
               <p>         Palas apoi îl împinse pe unde-a fost toiu-ncleştării.</p>
               <p>         Preot slujind lui Hefestos era la Troieni unul Dares, Om cumsecade şi-avut, şi avea doi feciori, pe Ideos Şi pe Fegeu, amândoi încercaţi în tot felul de lupte.</p>
               <p>         Ei se curmară din şiruri şi-o-ntinseră spre Diomede; Dânşii pe sus în teleagă, iar el a dat iureş pedestru.</p>
               <p>         Cum împotrivă păşind războinicii s-apropiară, Suliţa-ntâi repezi în Tidide Fegeu, însă boldul Cel ferecat la stânga trecându-i uşor peste umăr, Nu-l nimeri. Dar asupră-i sărind îl ochi Diomede.</p>
               <p>         Nu vâjâi în zadar din mâna viteazului lancea, Ci-ntre gurguie la piept îl împunse din car zdupăindu-l.</p>
               <p>         Lasă Ideos atunci podoaba-i de car şi ia fuga, Nu mai cutează să-şi apere fratele care căzuse.</p>
               <p>         Nu scăpa teafăr nici el de pierzanie, dacă Hefestos Nu-l izbăvea ocrotindu-l în ceaţă noptie, de teamă Nu cumva tata-i bătrânul să moară de prea multă jale, Caii goni dup-aceea Tidide ca pradă şi-i dete Soţilor săi ca să-i mâne la tabără lângă corăbii.</p>
               <p>         Cum îi văzură-nainte Troienii pe fiii lui Dares, Pe-unul fugind, pe celalt omorât lângă dalba-i teleagă, Tare s-aprinseră toţi. Şi-a zis cea cu ochii de fulger, Palas, de mână luându-l pe zeul războiului Ares: „Ares, tu crâncene, biciul oraşelor, spulberul lumii!</p>
               <p>         Hai să lăsăm pe Troieni şi pe-Ahei între ei să se bată Până ce tatăl ceresc după voie va da biruinţa; Noi să ne dăm la o parte fugind de mânia lui Zeus”.</p>
               <p>         Asta grăi, şi îl scoase din toi pe vifornicul Ares; Ea îl pofti dup-aceea să şadă pe mal la Scamandru.</p>
               <p>         Biruie-Aheii atunci pe Troieni, şi ucid căpitanii Câte-un duşman fiecare. Din caru-i întâi Agamemnon Surpă pe trupeşul Odiu, de care ascultau Halizonii.</p>
               <p>         Tocmai când el o întoarse la fugă, deodată-i împlântă Suliţa-n spate-ntre umeri şi pieptu-i răzbate cu totul.</p>
               <p>         Cade voinicul bufnind şi zornăie arama pe dânsul.</p>
               <p>         Fulgeră Idomeneu pe fiul lui Boros Meonul, Festos, venitul la Troiadin Tarna cea mult roditoare; Meşter la suliţi vestit în umărul drept îl împunge Idomeneu, pe când Festos era să se urce-n cotigă, El se prăvale de sus, şi noapte cernită-l cuprinde; Soţii lui Idomeneu apoi îl despoaie de arme.</p>
               <p>         Fiul lui Strofiu, Scamandriu, fiind nimerit dup-aceea, Cade din lance răpus de Menelau Atride. Scamandriu, Bun vânător, învăţat de ea însăşi zeiţ-Artemida Bine s-aţinte tot felul de sălbăticiuni în pădure.</p>
               <p>         Nu-i fu acum de-ajutor nici meştera săgetătoare, Nici dibăcia-n ochire, din care pe toţi întrecuse.</p>
               <p>         Căci lăudatul lăncier Menelau, când el o zbughise Pe dinainte-i să scape cu fuga, în şira spinării L-a-nsuliţat şi la piept îndată răzbitu-i-a boldul; Cade Scamandriu pe brânci şi zornăie arama pe dânsul.</p>
               <p>         Iar Merione ucise pe unul Fereclu, pe fiul Lui Harmonides, un maistru dibaci la tot lucrul de mână Meşteşugit, că de Palas Atena iubit era foarte.121</p>
               <p>         El şi lui Paris durase corăbii totuna de-nalte, Izvoditoare de rău, care neamul troian îl pierdură Ca şi pe sine, căci nu bănuise ce cugetă zeii.</p>
               <p>         Iute din goană prinzându-l, atunci Merione-i înfipse Suliţa-n bucă la dreapta şi boldul trecu la băşică Unde subt os îl ajunse; gemând de durere, Fereclu Cade deodată-n genunchi şi-l învăluie bezna pieirii.</p>
               <p>         Meges răpuse pe unul Pedeos născut din Antenor Nelegiuit, dar pe care mărita-i soţie Teano122</p>
               <p>         Ca pe un fiu îl crescu şi-avu grijă de el mulţumindu-şi Soţul; dar Meges Filide, vestitul lăncier, năpădindu-l, Iute sub cap îl împunge, cerbicea cu arma răzbindu-i, Boldul îi trece prin dinţi şi limba din gură-i retează; Cade Pedeos pe ţărnă muşcând din arama cea rece.</p>
               <p>         Şi Evripil a chitit pe înaltul Hipsenor, pe fiul Lui Dolopion, bărbat care-a stat slujitor lui Scamandru Preot la Troia, cinstit de norod deopotrivă cu zeii.</p>
               <p>         Când înainte-i da fuga Hipsenor, cu sabia fiul123</p>
               <p>         Falnic al lui Evemon sărind îl ajunge din goană, Umăru-i taie şi-i curmă puternicul braţ, care-i cade Roşu de sânge pe câmp, şi zarea-i învăluie moartea Cea-ntunecată şi cea mai înaltă putere, Ursita.124</p>
               <p>         Astfel aceia se tot opinteau în vultoarea cea cruntă.</p>
               <p>         Nu ştii acum la război cu cine ia parte Tidide, Oare-i alături de Ahei ori umblă cumva cu Troienii?</p>
               <p>         El pe câmpie s-avântă ca râul sporit de puhoaie, Care tot curge sălbatic, potoape şi rupe zăgazuri; Nici ale podului tari stăvilare nu pot să-l aţie, Nici să-l împiedice garduri pe luncile bine-nverzite, Când se porneşte năprasnic în urma furtunii din slavă, Vezi după asta culcate-o grămadă de mândre ogoare; Culcă tot astfel Tidid îndesitele trâmbe troiene, Care, deşi vin sodom, nu-i chip să-l abată din cale.</p>
               <p>         Dar îl văzu arătosul viteaz, din Licaon născutul, Cum se repede pe câmp şi-mprăştie-n faţă-i oştirea; Pandaros arcul îndată-l struni şi ochi în Tidide Cel repezit şi la umărul drept îl chiti-n scobitura Platoşei lui; săgeata-i acolo-ntre plăci i se-nfipse Până la carne-n adânc, de sânge-i fu platca stropită.</p>
               <p>         Pandaros biruitor dă chiot puternic şi strigă: „Iureş-nainte, Troieni. Zoriţi, o, voinici, telegarii!</p>
               <p>         Cel mai de frunte duşman e rănit. La vârtoasa-mi lovire Nu cred că poate s-o ducă el mult, dacă-i drept că Apolon, Fiul lui Zeus, din Licia noastră pe-aici mă trimise.”</p>
               <p>         Dânsul aşa s-a fălit. Nu moare Tidid de săgeată; Fuga purcede-napoi şi oprindu-se-n faţa telegii, Cheamă pe soţu-i Stenelos, pe care-l născu Capaneus: „Sai din cotigă mai iute, tu, dragul meu Capaniene, Vino şi scoate-mi din umăr săgeata ce-amarnic mă-mpunse.”</p>
               <p>         Asta grăi, şi Stenelos deodată sări din cotigă, Merse degrabă la el şi din umăr îi scoase săgeata; Sânge ţâşneşte pe loc din haina cea bine-mpletită.</p>
               <p>         Roagă-se-apoi Diomede cel vajnic în valma bătăii: „Fiică ne-nvins-a lui Zeus, stăpânul furtunii, m-ascultă!</p>
               <p>         Dacă vreodată ne-ai fost prielnică-n fierberea luptei Mie şi tatălui meu, tu iară prieşte-mi, Ateno.</p>
               <p>         Fă să-l omor pe duşman, să-mi vie cumva la-ndemână, El care-ntâi mă lovi şi se laud-acum şi cu fală Zice că nu mai văd mult lumina cea dalbă de soare.”</p>
               <p>         Astfel eroul se roagă şi-Atena i-ascultă rugarea; Ea mădularele-i face uşoare, genunchii şi braţul, Şi-i cuvântează venindu-i aproape de tot: „Diomede, Luptă vârtos cu Troienii, că-n pieptu-ţi am pus vitejia Ne-nfricoşat-a părintelui tău, cum a fost când pe vremuri Pavăza-n caru-i clătind da năvală cu arma Tideus.</p>
               <p>         Ba de pe ochi ţi-am luat şi negura ce-i aburise, Bine să fii dumerit dacă-i om, dacă zeu ţi-e duşmanul.</p>
               <p>         Deci, dacă vine pe-aici vreun zeu şi te-ncearcă pe tine, Nu căuta să te-ncaieri cu el, cu niciunul din zeii Nemuritori. Dacă însă cumva ar veni a lui Zeus Fiic-Afrodita, să n-o cruţi, loveşte-o cu arm-ascuţită.”</p>
               <p>         Asta rostindu-i, se duse pierind cea cu ochii de fulger, Iar Diomede pătrunse din nou între rânduri în frunte.</p>
               <p>         Aprig era şi-nainte şi gata să tabere-n luptă, Inim-acum i s-aprinse de trei ori pe atât, parcă-i leul Care, la ţară când sare-n obor unde-i turma bârsană, Nu e de moarte rănit, ci abia de-l juleşte păstorul, Furia-i doar înteţind, şi neîndrăznind să-l înfrunte El se înfundă prin ţarc şi oile fug părăsite Şi-nghesuindu-se, cad năvălind peste-olaltă, iar fiara Lacomă şi-nverşunată s-aruncă din strunga cea-naltă; Tocmai aşa în Troieni se îndeasă turbat Diomede.</p>
               <p>         Ţintuie-ntâi pe-Astinou şi pe Hiperon căpitanul; Pe-unul în piept la gurgui îl potricăli, iar pe altul El la undrea pe la umăr cu-o sabie mare tăindu-l, De la grumaz şi din spate de-a lungul tot umăru-i rupse.</p>
               <p>         Morţi părăsindu-i apoi, o porni spre Polide şi Abas, Fii ai lui Evridamante moşneagul, tâlmaciul de vise.125</p>
               <p>         Visele nu tâlcuise bătrânul când fiii plecară, De-asta şi fură ucişi amândoi de bărbatul Tidide.</p>
               <p>         Tabăr-apoi la Toon şi la Xantos, copiii din urmă, Dragi lui Fenop care duce-va jalnice zile bătrâne, Bietul, că n-are pe altul să-l lase moştean pe avere; Suliţa lui Diomede-l trânti la pământ şi-i răpuse Pe amândoi, de rămase moşneagul cu plâns şi cu jale; Nu-i mai primi pe feciori în viaţă întorşi de la luptă, Şi de cimotii i-a fost împărţită la urm-avuţia.126</p>
               <p>         Mai doborî el pe Hromiu şi pe Ehemon, ai lui Priam Fii, care stau amândoi laolaltă-n aceeaşi teleagă.</p>
               <p>         Cum în cireadă s-aruncă un leu şi-ncolţind în cerbice Sfâşie-o juncă, un bou, care pasc undeva în pădure; Astfel dând buzna, Tidide cumplit de pe car îi răstoarnă Pe amândoi şi pe urmă-i despoaie de arme şi-ncrede Soţilor săi telegarii să-i mâne la ei, la corăbii.</p>
               <p>         Cum îl văzu pustiind a oştenilor rânduri, Eneas Repede-n luptă se duse prin zborul de lănci repezite, S-afle pe cel de-o măsură cu zeii născut din Licaon.</p>
               <p>         Când dup-aceea-l găsi pe voinicul şi-alesul Pandaros, Repede-oprindu-se-n faţă-i n'acest fel îi zise Eneas: „Pandare, unde ţi-e arcul, săgeţile înaripate, Şi-unde ţi-e vaza ce nu e pe-aici întrecută de nimeni, Care şi-n Licia însăşi nu-i unul s-o poată întrece?</p>
               <p>         Mâinile-nalţă spre Zeus şi dă cu săgeata-n bărbatul Care tot biruie aici şi pagubă multă ne-aduse Nouă Troienilor, că ne ucise pe mulţi şi pe-alese.</p>
               <p>         Tare mă tem să nu fie vreun zeu înciudat pe ai noştri, Unul de jertfe lipsit, şi-i amar când se mânie zeii.”</p>
               <p>         Pandaros, al lui Licaon fecior, îi răspunse: „Tu, căpitane mărite, al Troienilor sfetnic, Eneas!</p>
               <p>         El mi se pare leit bătăiosul Tidid Diomede, Doar îl cunosc de pe scut, de pe coiful cu creastă-ntreită, 127</p>
               <p>         Caii şi carul îl văd; de-i un zeu însă, nu pot şti bine.</p>
               <p>         Iar dacă-i el, cum socot, duşmanul Tidid Diomede, N-ar fi aşa căpiat, dacă n-ar fi pe-aproape de dânsul, Ca să-l ajute, vreun zeu. Cu umere ascunse sub nouri, El mi-abătu într-aiurea săgeata cu care-l ochisem.</p>
               <p>         Mai adineauri pe el l-am ţintit, şi în umăr la dreapta L-am nimerit; fu împuns în platoşă prin scobitură, De-am şi gândit după asta că dus e pe lumea cealaltă.</p>
               <p>         Totuşi el n-a fost răpus, e doară vreun zeu în mânie.</p>
               <p>         Şi-uite că nu sunt pe-aici telegarii şi carele mele Ca să mă urc, ci se află departe pe-acasă la tata, Unspre'ce care frumoase şi nouă, abia isprăvite, Şi-acoperite cu ţoale sunt ele şi-n jug la tot carul Rumeg-alac şi orz alb, cum stau câte doi telegarii.</p>
               <p>         Tot stăruia lângă mine bătrânul meu tată Licaon, Când de la mândra lui curte era să iau drumul încoace, Povăţuia în teleagă de-a pururi să umblu cu arma Când voi mâna pe Troieni prin focul bătăii. Eu însă Nu vrui să ştiu, şi ce rău am făcut! Mi-a fost numai Caii să-mi cruţ, ca să nu le lipsească nutreţu-n cetate, Dacă ne-ncercuie-Aheii, deprinşi fiind ei cu belşugul.</p>
               <p>         De-asta şi eu i-am lăsat şi pedestru venit-am la Troia.</p>
               <p>         M-am bizuit doar în arc, dar nu vrea nici el să m-ajute.</p>
               <p>         Am săgetat adineauri în doi neprieteni de frunte -</p>
               <p>         Unul era Diomede, Menelau celalt – şi făcut-am Sânge să curgă din ei, cu asta mai tare-ndârjindu-i.</p>
               <p>         Nenorocit a fost ceasul când soarta mă-mpinse pe mine Arma din cui să desprind ca să vin să duc oaste la Troia, Lângă Troieni să mă-ncaier de dragul măritului Hector.</p>
               <p>         Însă de-o fi să mă-ntorc şi cu ochii să-mi văd vreodată Ţara iubită, nevasta şi casa cea mare şi-naltă, Capul cu sabia atunci să-mi taie pe loc oarecine, Dacă eu arcul nu frâng şi-ndată nu-l leapăd în para Focului strălucitor, căci el în zadar mă-nsoţeşte.”</p>
               <p>         Dar căpitanul troian Eneas grăi lui Pandaros: „Pandare, nu vorbi asta. Nici n-are să fie doar altfel Până ce nu vom ieşi amândoi în teleagă-nainte Lui Diomede şi n-om încerca să ne batem cu dânsul.</p>
               <p>         Hai dar, tu urcă-te alături de mine să vezi mai degrabă Ce fel sunt caii lui Tros, ce bine ştiu ei pe câmpie Goană să dea în duşmani, ca vântul de iuţi, şi să fugă.</p>
               <p>         Dânşii ne scapă pe noi, o să zboare-napoi spre cetate, Chiar dacă Zeus din nou o să-i dea lui Tidid biruinţă.</p>
               <p>         Ia de la mine şi ţine lucioasele hăţuri şi biciul.</p>
               <p>         Eu din teleagă cobor ca să-l iau pe duşman în primire, Ori mi-l întâmpină tu, iar eu să am grija telegii.”</p>
               <p>         Pandaros se-mpotrivi lui Eneas şi astfel îi zise: „Ţine-ţi, prietene, frâul şi hăţuie caii tu singur; Dânşii mai bine vor trage teleaga arcuită sub biciul Unui stăpân cunoscut, dac-am vrea să fugim de Tidide; Mi-e să nu stea îndărătnici de spaimă cumva şi să nu vrea Ei, dacă nu-ţi aud glasul, napoi să ne poarte din luptă; Tabăr-asupră-ne atunci vultanul Tidid şi ne-omoară Pe amândoi şi ne pradă şi caii cei tari de copită.</p>
               <p>         Du-ţi înainte mai bine cum ştii telegarii şi carul, Eu îl întâmpin cu arma pe el, dacă vine-mpotrivă.”</p>
               <p>         Asta vorbir-amândoi şi în caru-mpestrit se suiră, Şi-nviforaţi spre Tidide goneau telegarii cei repezi.</p>
               <p>         Cum îi zări de departe venind, arătosul Stenelos Iute vesti pe tovarăş rostindu-i cuvinte ce zboară: „Tu Diomede Tidid, prea scumpe tu inimii mele, Văd furtunatici venind să se bată cu tine doi oameni Peste măsură de tari: e Pandaros unul, un meşter Săgetător care i-al lui Licaon fecior, licianul, Iară celalt e Eneas, vestit că el are de mamă Pe Afrodita zeiţa şi tată pe mândrul Anhise.</p>
               <p>         Urcă-te-n car să fugim împreună şi nu mai da astfel Buzna-naintea oştirii, că-ţi pui în primejdie viaţa.”</p>
               <p>         Dar pe sub gene privindu-l, crunt se răsti Diomede: „Nu-mi grăi mie de fugă, că n-am să mă iau după tine.</p>
               <p>         Eu s-o dosesc de la luptă, să stau tupilat ca un famen Nu sunt din fire deprins. Vârtutea nu-mi şovăie încă.</p>
               <p>         Silă mi-e-n car să mă sui. La dânşii, chiar astfel pedestru Eu mă reped. Să tremur nu-ngăduie Palas Atena.</p>
               <p>         N-o să-i mai ducă pe ei înapoi telegarii cei repezi, Nu-i vom slăbi doar o clipă şi-abia dacă unul ne scapă.</p>
               <p>         De-asta eu una-ţi demând şi tu să-mi ţii minte demândul: Dacă-nţeleapta zeiţă Atena-mi dă cinstea să-i zdrumec Pe amândoi, tu aicea în loc să opreşti telegarii Nezăbovind să anini la cotigă lucioasele hăţuri, Sai dup-aceea degrabă la caii aduşi de Eneas, De la duşmani să-i goneşti şi să-i duci pe la noi la corăbii; Doar s-au prăsit ei din zmeii ce Zeus îi dete răsplată Craiului Tros, că-i luase pe fiul iubit Ganimede, 128</p>
               <p>         Pentru c-au fost o minune de cai cum pe lume Soarele nu mai văzuse. Din soiul acestor-Anhise Craiul avut-a prăsilă furată lui Laomedonte, Caii unindu-şi cu iepele lui, care-apoi la palatu-i Mânzi îi fătară vreo şase. Anhise păstrat-a dintr-înşii Patru şi-n grajd i-a crescut. Pe doi, cei de-acolo, ca tată I-a dăruit lui Eneas să-mprăştie spaimă-n războaie.</p>
               <p>         Ce izbândire frumoasă, de-om pune noi mâna pe dânşii!”</p>
               <p>         Asta zic ei, iar duşmanii s-apropie, caii gonindu-şi Pandaros cel arătos întâi începu s-ameninţe: „Tu, inimoase Tidid, viteze din viţă mărită, Nu te răpuse săgeata cea crud-aruncată de mine, Iată-ncerca-voi acuma cu suliţa să te dau gata.”</p>
               <p>         Zice şi lancea rotind o zboară din mână spre dânsul Şi-l nimereşte în scut, prin pături acolo răzbate Lancea cu boldul de-aramă şi până la platoşă ajunge.</p>
               <p>         Chiuie atunci bucuros şi se laudă Pandaros astfel: „Iată-te-n vintre răzbit. Socot că de-acuma e gata, N-o mai duci mult, şi ce laudă mare îmi vei da cu-a ta moarte!”</p>
               <p>         Netulburat îi răspunse lui Pandaros dârzul Tidide: „Ţinta greşită ţi-a fost. Dar nu veţi avea voi astâmpăr Până ce unul din voi n-o să cadă zdrobit şi pe Ares Crâncenul n-o să-l îmbuibe cu sângele-i scurs pecâmpie.”</p>
               <p>         Zice, şi lăncii dă zbor. Atena o-ndreaptă spre nasul, Ochiul lui Pandaros. Trece puternică arma prin şirul Dinţilor albi, îi seceră din rădăcină pe urmă Limba şi tocmai în capul bărbiei răsare ţuguiul Şi se prăvale din chelnă voinicul şi zornăie asupra-i Armele-i împodobite şi lucii; se sperie caii Sprinteni şi fug, iar el moare şi-i seacă tăria vieţii.</p>
               <p>         Sare Eneas din caru-i cu lancea-narmat şi cu scutul, Teamă fiindu-i ca nu cumva trupul să-i smulgă duşmanii.</p>
               <p>         Deci ca un leu ce se bizuie-n sine, pe mort ocolindu-l Lancea şi scutul rotund îi ţine nainte de pază, Gata să culce pe-oricine spre el ar păşi, ameninţă Straşnic răcnind. Ci de jos Diomede cu mâna înşfacă Un bolovan, ba un stei ce în vremea de astăzi doi oameni N-ar fi în stare a-l urni; el singur uşor învârtindu-l, Iute-l pocni pe Eneas cu dânsul în partea pe unde Coapsa se-mbucă în şold, de aceea şi noadă se cheamă; Osul îi frânse şi vinele-i rupse amândouă, şi pielea I-o scrijeli cu muchiatul pietroi. Viteazul atuncea Cade-n genunchi şi-n pământ îşi sprijină mâna vânjoasă, Şi-un întuneric adânc ca noaptea i-acoperă ochii.</p>
               <p>         Dus ar fi fost negreşit şi el, căpitanul Eneas, Însă deodată-l văzu Afrodita, copila lui Zeus, Care-l născu însoţită fiind cu oierul Anhise.</p>
               <p>         Zâna pe scumpul ei fiu cu braţe de-omăt îl cuprinse După ce ea l-a-nvelit în cutele hainei strălucii, Bun adăpost de loviri, nu care cumva să-l împungă Vreun călăreţ din Ahaia şi viaţa să-şi piardă feciorul.</p>
               <p>         Astfel pe fiul ei drag zeiţa-l fură din bătaie.</p>
               <p>         Capanianul atunci şi-aduse aminte de spusa Lui Diomede Tidid şi caii cei tari de copită El şi-i opri mai departe de clocotul harţei şi-acolo Hăţul de cercul cotigii şi-l prinse şi-n urmă sări el La telegarii comoşi cu care venise Eneas, De la Troieni le da goană spre tabăr-Aheilor, unde Lui Deipil i-a-ncrezut, căci el între soţii de-o seamă Mai de la inimă-i fuse, fiind potriviţi laolaltă, Iar Deipil i-a mânat la corăbii. Pe urmă Stenelos, Repede-n caru-i suind, luă sclipitoarele hăţuri Şi asmuţi telegarii grăbindu-se după Tidide.</p>
               <p>         El se luase cu arma cea crudă pe urm-Afroditei Şi-o urmărea duşmănos, ştiind-o că-i slabă de fire, Nu e doar zâna cârmace a oştenilor la bătălie, Nu e nici Palas Atena, nici pustiitoarea Enio.129</p>
               <p>         Cum o ajunse din goană prin marea-mbulzeală-a oştirii, Fiul acelui viteaz preamărit Tideus, întinse Arma şi năvălind, o împunse pe gingaşa mână La-ncheietură în palmă, şi-n piele-o pătrunse prin haina Cea strălucită, măiastră, ţesută de zânele Graţii; Prinse pe loc după asta să picure sângele zânei, Sucul ce curge în vinele zeilor, pentru că zeii130</p>
               <p>         Nu beau vin negru, nu gustă bucate şi pâine, de-aceea Fără de sânge sunt ei şi nemuritori. De durere Ţip-Afrodita vârtos şi pe fiu şi-l aruncă departe.</p>
               <p>         Dar învălindu-l în norul cel negru l-apucă în braţe Febos Apolon ca nu cumva-n piept să-l împungă cu lancea Vreun călăreţ din Ahaia şi viaţa să-şi piardă voinicul.</p>
               <p>         Către zeiţ'a strigat puternic atunci Diomede: „Lasă războiul, tu fiic-a lui Zeus, şi du-te. Ori poate Nu ţi-e destul că ademeni femeile slabe din fire?</p>
               <p>         Dacă mai umbli pe-aici, ia seama să n-ajungi să tremuri Chiar de departe auzind că-i vifor de cruntă bătaie.”</p>
               <p>         Zise, iar zâna se duse ameţită de-otrava durerii: Vinteşa Iris o prinse şi-o scoase din deasa-nglotire, Învineţită de chin şi cu mâna-nroşită de sânge.</p>
               <p>         Ea nimeri pe năvalnicul Ares la aripa stângă, Unde şedea odihnind prin ceaţă cu lancea şi caii, Şi-ngenunchind ea se roagă de fratele-i Ares şi-i cere Caii gătiţi cu fruntare de aur şi astfel îi zice: „Dragul meu frate, fii bun şi-ndură-te, dă-mi telegarii, Ca să mă sui pe Olimp la zei în cetate, căci prea mult Sufăr de rana ce un muritor mi-a făcut, Diomede, Cel care acum ar da piept cu însuşi părintele Zeus.”</p>
               <p>         Zise, şi el îi dă caii gătiţi cu fruntare de aur.</p>
               <p>         Zâna se suie-n cotigă cu sufletul plin de mâhnire, Suie-se alături şi Iris şi ia sclipitoarele hăţuri, Biciuie caii apoi. Ei zboară voios şi se urcă Numaidecât pe Olimp, pe culmea de zei locuită.</p>
               <p>         Iris cea iute opreşte acolo din zbor telegarii, De la teleagă-i deshamă şi hrană cerească le-aruncă.</p>
               <p>         Cade-Afrodita-n genunchi înaintea zeiţei Diona, Mama-i, iar dânsa uimită-şi cuprinde în braţe copila Şi netezind-o cu mâna o-ntreabă: „Copila mea, spune-mi, Care din zeii cereşti făcutu-ţi-a asta degeaba Şi pe nedrept, ca şi când tu faci cuiva răul pe faţă?”</p>
               <p>         Galeşa zân' Afrodita răspunse plângându-se mamei: „Cel din Tideus născut mă răni, Diomede trufaşul, Căci pe ascuns îmi răpi din luptă pe fiul Eneas, Care mi-e foarte iubit, mai tare ca toţi muritorii.</p>
               <p>         Nu mai e doară-ntre Ahei şi Troieni opintire cumplită, Chiar şi cu zeii se-ncumet-acum să dea luptă Danaii.”</p>
               <p>         Dar începu să o mângâie astfel zeiţa Diona: „Rabdă, copilo, şi inimă prinde, măcar că te doare, Nu numai tu, ci mai mulţi care şed pe-a Olimpului culme Am pătimit de la oameni şi ne-am chinuit fără milă Noi înde-noi. A păţit-o chiar Ares odată, când fiii Lui Alocu, Efialt şi Otos, puternic în lanţuri L-au ferecat şi la temniţă-n chiup de aramă-l ţinură Peste un an, de era să se mistuie aci Războilă.131</p>
               <p>         Dar Eribea, frumoas-a lor vitregă mamă, lui Hermes Dete de ştire, şi el pe ascuns îl desprinse din lanţuri Şi de necaz îl scuti şi de greul osândei. Şi Hera Biat-a păţit-o când fiul lui Amfitrion, oţelitul Hercule, asupra-i ţintind săgeata-ntreit ascuţită, 132</p>
               <p>         O nemeri pe la sân. Nespusă i-a fost pătimirea.133</p>
               <p>         D-apoi năprasnicul Hades, când fătul lui Zeus, acelaşi134</p>
               <p>         Hercule, îl nimeri şi pe el cu săgeata la poarta135</p>
               <p>         Morţilor, jos pe tărâmul celalt, şi-l supuse durerii.136</p>
               <p>         Hades atunci pe Olimp a venit la palatul lui Zeus, Plin de mâhnire şi tare de schingiuri pătruns, că săgeata Umăru-i ţapăn răzbise şi nu-i da răgaz suferinţa Până ce Peon pe rană-i presară tot leacuri uşoare Şi, nefiind muritor, la urmă se vindecă zeul.</p>
               <p>         Un ticălos şi hain şi nelegiuit e oricine Trage cu arcul în zei, care şed pe-a Olimpului culme.</p>
               <p>         Palas pe-acela-l împinse să vie la tine-mpotrivă.</p>
               <p>         Nesocotitul de el, nu ştie că prea sunt puţine Zilele aceluia care în vrajbă se pune cu zeii.</p>
               <p>         N-o să-i mai stea pe genunchi, nici tată i-or zice copiii, Veseli primindu-l acasă la-ntorsu-i din lupta cea cruntă.</p>
               <p>         Deci să ia seama Tidide, oricât e de mare şi tare, Nu cumva unul mai zdravăn ca tine să tabere asupră-i, Şi apoi vai de nevasta cea bună, copila cuminte A lui Adrast, Egialia! Cum ea bocind peste noapte O să deştepte din somn pe-ai săi şi-şi va plânge bărbatul, Cel mai de frunte viteaz din Ahaia!” Astfel Diona Zice şi sângele-i stoarce cu mâinile ei amândouă.</p>
               <p>         Rana-i se vindecă atunci şi marea-i durere s-alină.</p>
               <p>         Hera şi Palas Atena, cum văd pe Afrodita rănită, Vin cu ispită de vorbe şi-ncep să-l întarte pe Zeus; Graiul întâi ticlui cea cu ochii albaştri Atena: „Tată, tu n-ai să te superi pe mine de tot ce voi spune?</p>
               <p>         Zău, că-i de vin-Afrodita, căci ea pe Troieni îi iubeşte Prea de tot mult şi-o fi-mpins pe vreo fat-aheiană să fugă Iar după ei, şi pe când dezmierda pe frumoasa gătită, Mâna molcuţă şi-o fi înţepat de vreo sponcă de aur.”</p>
               <p>         Ast-auzind, a zâmbit al zeilor tată şi-al lumii, Şi pe-a iubirii zeiţă de aur chemând-o la dânsul, „Fata mea. – i zise, războiul nu te priveşte pe tine; Grija ta fie mereu legăturile dragi ale nunţii.</p>
               <p>         Armele şi bătălia sunt date lui Ares şi-Atenei.”</p>
               <p>         Asta grăi, şi în vreme ce zeii vorbeau laolaltă, Nepregetat se aruncă Tidid la Eneas de-a dreptul, Nu vrea să ştie că scutul asupra-i Apolon întinse; Nesocoti şi pe marele zeu şi-i ardea să doboare Suliţa lui pe duşman şi să prade vestitele-i arme.</p>
               <p>         De-asta şi tabăr-asupra-i de trei ori turbat să-l omoare, Însă de trei ori Apolon izbindu-l în scut îl respinse, Când mai încearcă eroul sărind ca un zeu de puternic, Astfel vârtos l-ameninţă pe dânsul arcaşul Apolon: „Tu, Diomede, ia seama şi-n lături fereşte. Cu zeii Nu căuta să te-asemeni, că nu sunt totuna cu neamul Zeilor, oamenii cei muritori care umblă prin tină.”137</p>
               <p>         Asta grăi, iar Tidide se trase doi paşi mai în urmă Şi se feri demânia ţintaşului Febos Apolon.</p>
               <p>         Zeul apoi pe Eneas, din valmă luându-l, îl duse La cetăţuie-n Pergam, unde capiştea-i fuse zidită.138</p>
               <p>         Leto şi meştera-n arc Artemis acolo, în sfântul Mare locaş, lecuindu-l, îi deteră iarăşi tărie.</p>
               <p>         Plăsmuie însă Apolon în locu-i o umbră ce-arată Parcă-i Eneas aidoma-n arme şi-n toată făptura, Şi se încaier-alături de umbră, de-o parte şi alta, Şi pe la piepturi în faţă îşi sfarmă izbindu-şi într-una Paveze mari şi rotunde de piele sau scuturi uşoare.139</p>
               <p>         Febos Apolon atunci îl chemă pe vifornicul Ares: „Ares, tu crâncene, biciul oraşelor, spulberul lumii!</p>
               <p>         Vino şi-nlătură din bătălie pe-acest Diomede Care trufindu-se acum şi cu tata-ne Zeus s-ar bate.</p>
               <p>         Dânsul împunse cu lancea la mână întâi pe-Afrodita, Şi dup-aceea la mine sări ca un zeu în putere.”</p>
               <p>         Asta rosti şi stătu el apoi în Pergam la cetate.</p>
               <p>         Ares veni căpiat şi crunt ca o fiară-ntre rânduri Şi-nflăcăra pe Troieni. La faţă părea că e Domnul Tracilor, iutele Acamas, şi astfel pe fiii lui Priam El îi zorea: „Priamizi, răsaduri din viţă mărită, Încă lăsa-veţi aşa pe Ahei să vă secere oastea?</p>
               <p>         Ori aştepta-veţi ca ei să ajungă la poarta cetăţii?</p>
               <p>         Dus e bărbatul, pe care-l cinsteam ca pe Hector, Eneas Cel din Anhise născut. Deci hai, pe voinicul tovarăş Noi măcar mort s-apărăm, să-l scoatem din clocotul luptei.”</p>
               <p>         Asta grăi, şi trezi-n fiecare curaj şi vârtute.</p>
               <p>         Craiul Sarpedon atunci pe Hector începe să-l mustre: „Unde ţi-e, Hector, acum vitejia ce-aveai înainte?</p>
               <p>         Zis-ai cândva că de n-ai avea alte oştiri şi-ajutoare, Singur cu mulţii cumnaţi şi cu fraţii tu aperi cetatea.</p>
               <p>         Dar pe niciunul din ei eu nu văd pe-aici nicăirea: Stau îndosiţi ca ogarii de teamă când leul răsare.</p>
               <p>         Noi îns-aci ne tot batem, măcar că suntem ajutoare.</p>
               <p>         Iată eu unul, ca soţ de război, am venit de departe, Tocmai din Licia, de lângă apa învolbat-a lui Xantos, 140</p>
               <p>         Şi mi-am lăsat copilaşul acolo, lăsat-am nevasta Şi o mulţime de-avuturi dorite de cel care n-are.</p>
               <p>         Armia-mi totuşi silesc să se bată şi stărui eu însumi Tot încolţind pe duşman, cu toate că n-am eu pe-aproape Bunuri să-mi jefuie Aheii şi rude să-mi ia în robie.</p>
               <p>         Însă tu stai huzurind, nu sprijini la trudă pe oameni Ca să se-mpizmuie-n harţă, să-şi apere casa şi-avutul.</p>
               <p>         Mi-e doar să nu fiţi cuprinşi de un năvod ce mrejuie totul Şi să ajungeţi vânatul şi prada vrăjmaşilor voştri; Ei după asta curând văspulberă mândra cetate.</p>
               <p>         Tu eşti dator să ai grijă de-acestea şi ziua şi noaptea Şi să te rogi de noi toţi căpitanii de oaste ajutoare Bine să ţinem mereu să nu fii hain la mustrare.”</p>
               <p>         Zise, iar Hector, muşcat ca de şarpe de vorba ce-i spuse, Sare din chelna telegii, cu armele toate pe dânsul.</p>
               <p>         Lăncile el răsucind, cutreieră tabăra-i toată Şi-o îmboldeşte din grai şi aprinde cumplită bătaie.</p>
               <p>         Oastea-i se-ntoarce-napoi şi Aheilor stă împotrivă.</p>
               <p>         Dar şi Danaii ţin piept, se îndeasă şi nu se-nspăimântă.</p>
               <p>         Cum adierea de vânt prin arie-mprăştie pleava La treierat, când a viptului zână bălaie Demetra Hoaspa desparte de roadă uşor la bătaia de vânturi, Clăile-albesc de pospai pe deasupra; tot astfel Aheii Se înălbiră de pulberea ce-o ridicau între-olaltă Până la cer din copite pământul izbind telegarii Iarăşi întorşi la război, că dau roată-napoi vizitiii.</p>
               <p>         Toţi năzuiau înainte cu bicele. Ares da sprijin Celor din Troia, şi-umbla de mânie turbat pretutindeni.</p>
               <p>         Noapte lăţea-nvăluind băteliştea toată şi astfel Voia-mplini lui Apolon, încinsul cu spadă de aur, Care-l rugase pe el să însuflete oastea troiană, Când a văzut că Aten-a Danailor paznică-i dusă.</p>
               <p>         Febos el însuşi atunci din templu-i bogat lui Eneas Drumul îi dete şi-n inimă-i puse curaj şi tărie.</p>
               <p>         El se ivi la tovarăşii săi, care, cum îl văzură, Tare se înveseliră că el mai viează şi-i teafăr Şi de vârtute tot plin, dar nu-l întrebară pe dânsul; N-aveau răgaz ei de grija trezită de-Apolon şi Ares, Spulberătorul de vieţi, şi de vrajba cea pururi aprinsă.</p>
               <p>         Aias cei doi, Diomede, Tidid şi Ulise la luptă Tot îi sileau pe Danai, dar şi ei de la sine cu toţii, Nesperiaţi de răzbirea şi chiotul oastei troiene, Stau fără preget ca norii cei puşi de stăpânul furtunii Sus, pe o culme de plai, să s-aţie statornici, pe-o vreme Când alinat e văzduhul şi-adoarme sălbaticul crivăţ141</p>
               <p>         Şi viforoasele vânturi ce bat vâjâind şi răsfiră Norii noptatici din munţi; tot astfel Aheii-naintea Gloatei troiene adăstau cu-ndârjire şi neşovăielnici.</p>
               <p>         Dar Agamemnon umbla în duium şi da zor pretutindeni: „Fiţi, o prieteni, bărbaţi, în pieptu-vă puneţi tărie, Fie-vă unii de alţii ruşine în toiu-ncleştării.</p>
               <p>         Scapă mai mulţi decât mor, dacă-i teamă-ntre voi şi ruşine Cei care se-nfricoşează îşi pierd şi vârtutea şi slava.”</p>
               <p>         Zice, şi vântuie lancea, ochind pe oşteanul din frunte, Mare de suflet şi drag lui Eneas, pe Deicoonte Pergasianul, la care Troienii ţineau ca la fiii Craiului Priam, căci el sta gata să lupte prin şirul Celor dintâi. Îl însuliţă-n scut Agamemnon Atride; Nempiedicată fiind prin pavăzăsuliţa-i trece Şi pe la pântece-n brâu pe bietu-l străpunge. Deodată Cade voinicul bufnind şi zornăie arama pe dânsul.</p>
               <p>         Dar şi Eneas în schimb răpune doi oameni de frunte, Pe Orsiloh şi Creton, vlăstarele lui Diocleus Care trăia cu lăcaşul în Fera cea bine-zidită.142</p>
               <p>         Foarte cuprins era el şi neamu-şi trăgea de la zeul Apei Alfeu, care-n ţara Pilenilor curge aşa mare.</p>
               <p>         Zeul născu pe-Orsiloh, un Domn pe-o mulţime de oameni, Care pe urm'a născut pe ne-nfricoşatul Diocle, Iară Diocle-a născut doi fii, pe-Orsiloh şi Creton; Gemeni erau şi ştiuţi amândoi în tot felul de lupte.</p>
               <p>         Tineri fiind amândoi, urmară pe negre corăbii Oastea din Argos la Ilion cel cu fugarii cei mândri, Vrând de Troieni să răzbune pe fraţii Atrizi, pe Menelau Şi pe-Agamemnon, dar ceasul pieirii acolo-i ajunse.</p>
               <p>         Cum o pereche de lei de la munţi, de pe plaiuri înalte, Unde-i crescu o leoaică-n desişul adâncilor codri, Staule multe deşartă răpind de la turme oi grase Şi o poiadă de boi până când, biruiţi de puterea Unor bărbaţi vânători, cad morţi la lovirea din suliţi; Astfel oştenii cei doi, cu lancea răzbiţi de Eneas, Cad prăbuşiţi la pământ ca brazii cei nalţi în pădure.</p>
               <p>         Cum îi văzu răsturnaţi, cuprins de-a lor milă, Menelau Se azvârli strălucind în arme de-aramă prin şirul Celor dintâi. Mânios el arma-şi roti, că-l împinse Ares, al armelor zeu, ca să-l vază răpus de Eneas.</p>
               <p>         Dar îl zări Antiloh, feciorul măritului Nestor, Şi se luă dup-Atrid, căci tare-i era să nu piară Craiul, şi-o dată cu el şi-ntreaga războiului ţintă.</p>
               <p>         De-asta, când faţă-n faţă-au ajuns şi ţineau împotrivă Braţele, lăncile-ntinse, ahtiaţi amândoi să se-ncleşte, Vine Antiloh şi s-alătur-aproape de tot de Menelau Ca să-l ajute. Dar cât era dornic de luptă, Eneas Datu-s-a-n lături când el a văzut că-i stau doi împotrivă.</p>
               <p>         Ei, părăsiţi de Eneas, spre tabără-n pace-şi luară Morţii vintriş şi după ce-acolo-i dădură pe mâna Soţilor, se înturnar-amândoi la-ncleştarea din frunte.</p>
               <p>         Dânşii uciseră pe Pilemen, a lui Ares potrivă, Domnul oştenilor tari, Paflagonii-narmaţii cu scuturi.</p>
               <p>         Tocmai când el în cotigă sta oblu, îndată Menelau, Meşter în lance. – l brodi în undreaua din umăr chitindu-l.</p>
               <p>         Fiul lui Nestor atunci păli pe Midon, vizitiul Lui Pilemen, pe voinicul născut din Atimniu, Când telegarii-şi coti. Pe la cot cu o piatră pocnindu-l, Frânele-i albe de fildeş în colb îi căzură din mână Şi Antiloh năvălind îi sparse cu sabia tâmpla.</p>
               <p>         Dânsul atunci, horcăind, pe loc se răstoarnă din chelnă, Cade prin colb şi s-afundă cu creştetul până la umăr.</p>
               <p>         Astfel o vreme stă el afundat în nisipul câmpiei Până ce caii,zvârlind, din car îl dau jos pe de-a-ntregul.</p>
               <p>         Biciuie caii apoi Antiloh şi spre-Ahei îi alungă.</p>
               <p>         Cum îi văzu pe-amândoi între rânduri, s-avântă spre dânşii Hector răcnind, şi ca turma-i vin cete puternice-n urmă Călăuzite de Ares, mânate de crunta Enio; Ea e-nsoţită de Valma războinică-nfiorătoare.</p>
               <p>         Ares, cu mâna-nvârtind o lungă năprasnică lance, Ba înaintea lui Hector se poartă, ba-n urma lui Hector.</p>
               <p>         Când Diomede pe Ares văzu, îl cuprinse fiorul.</p>
               <p>         Cum rătăcit oarecine, când merge pe-o-ntinsă câmpie, Stă uluit dacă vede un râu care curge spre mare Repede, spumegător clocotind, şi-ndărăt o porneşte; Astfel în lături se dă Diomede şi zice oştirii: „Prea ne mirăm, o prieteni, că falnicul Hector se-arată Bun la zvârlirea de lănci şi cutezător la războaie; Veşnic alături îi stă câte un zeu şi-l păzeşte de moarte.</p>
               <p>         Iată şi-acuma pe-aproape în chip de bărbat îi stă Ares.</p>
               <p>         Hai dar, purcedeţi încet înapoi cu privirea-ndreptată Tot spre duşman şi feriţi-vă lupta să-ncepeţi cu zeii.”</p>
               <p>         Zice Tidid, iar Troienii vin tot mai aproape de dânşii.</p>
               <p>         Hector însuliţ-atunci doi tineri destoinici în arme, Care-n aceeaşi cotigă erau, Anhial şi Menestes.</p>
               <p>         Milă-l cuprinse pe Aias, când el îi văzu la cădere, Merse pe-aproape de tot şi puse la ţintă pe Amfiu Selagianul, al căruia tată Selagos, în Pesos Locuitor, era foarte bogat moşier, ci ursita143</p>
               <p>         Vru să se ducă şi el, să ajute la Troia pe Priam Şi pe-ai lui Priam feciori. Dar Aias, sub brâu nimerindu-l, L-a spintecat pe oştean. Îndată, trăsnit după asta, El a bufnit la pământ. Şi Aias s-aruncă la dânsul Gata să-l jefuie, dar îl împroaşcă Troienii c-o ploaie De zburături ascuţite, de care-l mai apără scutul.</p>
               <p>         Pune el totuşi piciorul în mort şi smunceşte dintr-însul Lancea-i înfiptă. Din toată podoaba-i de arme nimica Nu mai putu să desprindă, lovirile tot se-ndesiră Şi se temu el atunci să nu-l cotropească Troienii Care cu lăncile-n mână-i dau ghes fiind mulţi şi pe-alese.</p>
               <p>         De-asta şi cât era el de mare şi zdravăn şi falnic, Tot l-au respins de la ei, iar el şovăind se dă-n lături.</p>
               <p>         Astfel aceia se tot străduiau în cumplitul încaier Când pe bărbatul fecior al lui Hercule, pe Tlepolemos Soarta-l împinse să-nfrunte pe dumnezeiescul Sarpedon.</p>
               <p>         Cum împotrivă păşind, ei s-apropie unul de altul, Fiul de-o parte al lui Zeus, nepotul lui Zeus de alta, Vorba începe întâi Tlepolemos şi zice: „Sarpedon, Tu, căpetenia oastei din Licia, ce te sileşte Dosnic să tremuri pe-aici, tu nepriceputul în arme?</p>
               <p>         Mare minciună că tu eşti născut din părintele Zeus!</p>
               <p>         Tare departe mai eşti de acei care în vremea trecută Fură din osullui Zeus! De loc nu te-asemeni cu dânşii.</p>
               <p>         Altfel se zice c-a fost părintele meu în putere, Hercule, nepregetat la război şi la fire ca leul.</p>
               <p>         El şi pe-aici a venit oarecând ca să capete caii Lui Laomedon, cu oameni puţini şi cu şase corăbii, Totuşi, cetatea o sparse şi-n uliţi întinse pustiul.</p>
               <p>         Tu însă nu eşti bărbat, de aceea şi armia-ţi piere.</p>
               <p>         Deci anevoie să poţi ajuta pe Troieni, pentru care Ai şi venit de departe, din Licia. Chiar de-ai fi tare, Totuşi de mine zdrobit, vei merge pe lumea cealaltă.”</p>
               <p>         Dar căpitanul Sarpedon aşa-i cuvânta împotrivă: „Hercule, o, Tlepolemos, ce-i drept a luat Ilionul Numai în urma prostiei slăvitului crai Laomedon, Care, deşi îl slujise, grozav îl jigni cu mustrarea.</p>
               <p>         Nu vru să-i dea ca răsplat-acei cai după care venise144</p>
               <p>         El de departe. Dar eu îţi răspund: de la mine găsi-vei Moartea cernită pe-aici. Străpuns de-a mea lance tu da-vei Iadului sufletul tău, şi mie-mi dai astăzi mărire.”145</p>
               <p>         Zice. Dar el, Tlepolem, dădu strămurarea de frasin Grabnic în sus şi deodată din mână le zboară-mpotrivă Lăncile lor. Sarpedon întâi în cerbice-l ajunse Pe Tlepolem, şi amar pe acolo-l împunse ţuguiul; Beznă de noapte pe loc îi acoperă zarea vederii.</p>
               <p>         Iar Tlepolem îl chiti pe Sarpedon în coapsă la stânga, Lacom, al suliţei bold îndată prin coapsă-i pătrunse, Osul abia scrijelind, de moarte feritu-l-a Zeus.</p>
               <p>         Dar pe Sarpedon luând, îl scoaseră din bătălie Mândri tovarăşi de-ai lui; iar lancea pe jos trăgănată Rău îl muncea pe viteaz, ci nimenea n-a luat seama, Nici s-a gândit să i-o smulgă din şold ca să poată el merge, Tare grăbiţi ei fiind de grija ce-aveau ca să-l scape.</p>
               <p>         Pe Tlepolemos aşişderea-l scoaser-Aheii din luptă Şi-l depărtară din toi. Îl văzu pe Sarpedon Ulise Neşovăielnicul şi de mânie îndată s-aprinse.</p>
               <p>         Sta socotindu-se-ntâi cu inima lui şi cu gândul: Oare să meargă întins spre fiul lui Zeus Sarpedon, Ori pe mai mulţi să omoare din armia cea liciană?</p>
               <p>         Dar să doboare cu arm-ascuţită pe fiul lui Zeus Nu-i fu de soartă menit lui Ulise, de-aceea şi Palas Furia-i spre Licieni o îndreaptă. Şi-acolo s-aruncă El în mulţime, doboară pe-Alastor, pe Hromiu, pe-Alcandru, Pe Noemon, pe Coiron şi chiar pe Pritan şi pe Haliu.</p>
               <p>         Şi-ar fi ucis pe mai mulţi din oastea duşmană Ulise, Dar luă seama deodată-ncoifatul şi marele Hector, Merse prin şirul întâi lucind în veşminte de-aramă Şi-nfricoşă pe Danai. Văzându-l aproape, Sarpedon Se-nvioră şi aşa începu să se roage de dânsul: „Nu mă lăsa să fiu pradă Danailor, tu, Priamide.</p>
               <p>         Vino şi dă-mi ajutor şi las' dup-aceea-n cetate Duhul să-mi dau, dacă nu mi-a fost dat mie bietul Ca să mă-ntorc înapoi pe-acasă-n iubita mea ţară Şi să aduc bucurie copilului meu şi femeii.”</p>
               <p>         Asta rugarea i-a fost, iar Hector nimic nu răspunse, Ci se grăbi pe de lături voind pe Ahei să-i împingă Tot înapoi şi pe mulţi să doboare. Tovarăşii mândri Ai lui Sarpedon pe el îl luară şi-l duseră-n umbră Pe sub stejarul crescut de minune la poarta cetăţii.</p>
               <p>         Iar de la coapsă, din stânga rănitului suliţa-i scoase Unul din ei, Pelagon, voinicul, iubitu-i prieten.</p>
               <p>         Prinse să leşine-atunci şi ceaţă pe ochi i se puse, Dar învie dup-aceea, şi încet la bătaia de vânturi Sufletu-i greu zbuciumat începu să mai prindă tărie.</p>
               <p>         Oastea din Argos acum, încolţită de Hector şi Ares Nu se mai da îndărăt luând fuga spre negre corăbii, Nici prididea în opint, de aceea şi tot se da-n lături, Cum oblici că se bate de partea Troienilor Ares.</p>
               <p>         Oare pe cine dintâi şi pe cine la urmă doboară Hector, odrasla lui Priam, şi zeul războiului Ares?</p>
               <p>         Pe vizitiul Orest, pe Teutras, un zeu în făptură, Pe Enomaos, pe Trehos, dibaciul în arme, Etolul, Pe Enopidul Helen, pe Oresbios, cel cu şerparul Luciu pestriţ, care-n Hila trăia lângă lacul Chefisos Numai de-avere-ngrijind, şi avea şi pe alţii aproape Beoţieni, care aveau pe acolo mănoase pământuri.</p>
               <p>         Hera, zeiţa de sus, cea cu braţele albe, când vede Cum pologeau pe Ahei în valma cea cruntă Troienii, Iute spre-Atena se-ndreaptă zicându-i cuvinte ce zboară: „Vai mie, vai, neînvinsă tu fiic-a lui Zeus, zadarnic Am juruit lui Menelau că are să năruie Troia Şi-nvingător se va-ntoarce, că vezi cum lăsăm noi acuma Volnic pe Ares să turbe, să-mprăştie groază şi moarte.</p>
               <p>         Haide la lucru şi noi, să fim gata de iureş şi harţă!”</p>
               <p>         Asta ea zice şi Palas de loc nu se pune-mpotrivă.</p>
               <p>         Grabnică merge să-nhame doi zmei cu fruntare de aur Hera, velita zeiţă, născută din marele Cronos, Pune şi Hebe la osia cea fermecat-a cotigii Roate rotunde de-aramă cu spiţe de două ori patru; Veşnice sunt ale roatelor cercuri durate din aur Şi cu obezi de aramă-ntărite, minunea vederii.</p>
               <p>         Şi rotunjiţi de argint străluce la roate butucii, Chelna se-ntinde-mpletită-n curele de argint şi de aur Şi-are deasupra pieptarului ei două margini de-aramă.</p>
               <p>         Oiştea-n faţă de-argint. La capătu-i leagă zeiţa Hamul de aur frumos de poveste şi prinde de dânsul Dalbe hamuturi de aur, pe care le trece la pieptul Cailor Hera-nfocată de setea-nvrăjbirii şi luptei.</p>
               <p>         Dar şi născuta din Zeus de scut purtătorul, Atena Merge-n odaia părintelui ei, de pe sine desprinde Dalbul ei strai împestrit şi cu mâna-iţesut de ea însăşi Şi se îmbracă în platoşa vijeliosului Zeus, Arme încinge gătindu-se de bătălie. Pe spate Ea îşi aruncă năprasnica pavăză înciucurată Şi-ncercuită de Spaimă, de jur împrejur, ca de-un şarpe.</p>
               <p>         Vrajba-i pe dânsa, şi Sila, şi Goana cea mult fioroasă, Capul Gorgonei, dihania-nfricoşătoare, la mijloc, Mărmuritor de cumplită şi groaznică iasm-a lui Zeus.</p>
               <p>         Pune şi coiful de aur, crestat şi cu patru gurguie, Care-ar putea ocroti pedestrime-a o sută de-oraşe.146</p>
               <p>         Suie-se în focuria teleagă şi-mpumn-apoi lancea Mare şi grea, oţelită, cu care-a bărbaţilor rânduri Fulgeră ea mânioasă, născută din tată puternic.</p>
               <p>         Repede Hera dă bici telegarilor şi, de la sine, Poarta cerească trosnind pe loc se deschide-nainte: Străjuie Horele acolo tot cerul şi-Olimpul, ridică147</p>
               <p>         Norii cei deşi şi-i coboară, fiind în Olimp portăriţe.</p>
               <p>         Caii cu şfichiul mânaţi de zeiţe pe poartă trecură.</p>
               <p>         Ele, de zei osebit, la o parte găsiră pe Zeus Stând pe-a Olimpului culme, pe cea mai înaltă din toate.</p>
               <p>         Hera cu braţele albe opri lângă el telegarii Şi începu să-l întrebe pe cel mai deasupra zeimii: „Cum nu te mânii, Părinte, de sălbăticia lui Ares?</p>
               <p>         Ce mai vieţi de viteji prin tabăr-Aheilor stinse Fără de cale şi drept! Mi-e jale de ei, dar Apolon Şi Afrodita se bucură fără mustrare de cuget Şi pe nebun îl asmuţă de nu mai cunoaşte vreo lege.</p>
               <p>         Oare, Părinte, tu, Zeus, te superi acuma pe mine, Dacă pe Ares, amarnic bătut, îl voi scoate din luptă?”</p>
               <p>         Se învoi şi răspunse zeiţei stăpânul furtunii: „Hai şi trimite-mpotrivă-i pe Palas cea biruitoare, Care-i deprinsă lui Ares să-i dea lovituri dureroase.”</p>
               <p>         Astfel îi zise, şi Hera voios se supuse poruncii.</p>
               <p>         Biciuie caii pornind, iar ei se îndeamnă cu zborul Repede între pământ şi-a cerului boltă cu stele.</p>
               <p>         Cât de lăţită e zarea ce-o vede cu ochii neştine Când de pe-o culme se uită pe-ntinderea mării albastre, Saltă deodată pe-atâta şi caii iau vânt şi nechează.</p>
               <p>         Când după asta sosiră-n curând pe câmpie la Troia, Unde Simois şi-amestecă apa cu râul Scamandru, Hera cu braţele albe din fugă opri telegarii Şi-i slobozi de la car şi în negură deasă-i ascunse; Scoase-ambrozie Simois atunci şi le dete să pască.</p>
               <p>         Zânele apoi, cu păşit de sfioşi porumbei, se grăbiră Pline de râvnă fiind oştirea danae s-ajute.</p>
               <p>         Când au ajuns amândouă pe unde stăteau la bătaie Cei mai viteji şi mai mulţi alături de craiul Tidide, Toţi deopotrivă cu leii ce mistuiecarnea de crudă Sau ca sălbaticii vieri care nu mai slăbesc în putere; Hera oprindu-se acolo, se schimbă la faţă. – mprumută Chipul lui Stentor, viteazul cu glasul de-aramă, ca dânsul Ţipă cât oameni cincizeci şi-i mustră pe dânşii: „Ruşine Vouă, nevolnici Ahei, păunaşilor, voi fără suflet!</p>
               <p>         Până ce-Ahile umbla împreună cu voi la bătaie, Nu cutezau nici pe Poarta Dardană să iasă Troienii, Căci tremurau de cumplita lui lance, dar iată că astăzi Vin să se bată cu voi la corăbii, departe de ziduri.”</p>
               <p>         Asta grăindu-le aprinse la toţi vitejia şi-avântul.</p>
               <p>         Palas Atena din ochi fulgerând a zburat la Tidide.</p>
               <p>         Dâns'a găsit pe viteaz aproape de cai şi de care Rana-i făcută din arc de Pandaros în vânt răcorindu-şi, Căci năduşeli îl munceau sub larga curea de la scutu-i Mare frumos cercuit, şi braţu-i de chin amorţise; Dânsul în lături cureaua ţinea şi ştergea de pe rană Sângele negru. Zeiţa de ham rezemându-se-i zise: „Tare puţin lui Tideu la inimă-i seamănă fiul.</p>
               <p>         Mic de statur-a fost el, dar mare la suflet şi-n arme, Când bunăoară demult eu nu-i dam răgaz să se bată Şi să se-ntreacă nebun pe vremea când el se dusese Singur la Teba-ntre mulţii cadmei ca trimis de oştire, Şi-l sfătuisem în tihnă să-şi cate de masă la curte, Dar inimos el fiind, cum fuse-nainte de-a pururi, Prinse a-i chema pe Cadmei şi-i învinse-n tot felul de lupte Lesne pe toţi, că aşa i-am fost eu de-ajutor la nevoie.</p>
               <p>         Iată şi ţie tot astfel ţi-ajut şi te apăr de-aproape Şi stăruiesc înadins din nou să te baţi cu Troienii.</p>
               <p>         Dacă tu însă-n putere-ai slăbit după multă năvală Ori mi te ţine în loc mişeleasca codire din frică -</p>
               <p>         Nu-ţi este tată Tideu, nici şoimul Oineus bunicul.”</p>
               <p>         Dar Diomede Tidide răspunse zeiţei Atena: „Eu te cunosc, o, zeiţă, pe tine, tu fiic-a lui Zeus.</p>
               <p>         De-asta vorbi-voi deschis şi nu-ţi voi ascunde nimica.</p>
               <p>         Nu o mişelnică teamă mă ţine pe-aci şovăielnic, Ţin numai seamă de sfatul ce tu mi l-ai dat înainte; Nu m-ai lăsat să mă-ncaier cu nimenea din fericiţii Nemuritori, ci de văd pe-a lui Zeus copil-Afrodita Parte luând la război, să tabăr asupra-i cu arma.</p>
               <p>         De-asta şi eu mă tot dau îndărăt şi întreaga-mi oştire Tot o silesc să s-adune şi-ncet să se-nghesuie-ncoace, Ştiu doar că Ares el însuşi acum cârmuieşte bătaia.”</p>
               <p>         Dar cea cu ochii albaştri aşa-l îndemnă pe Tidide: „Tu, Diomede Tidide, prea scumpe tu inimii mele, Nu te mai teme de Ares şi n-avea tu grijă de zeii Nemuritori, căci eu stau alături aici şi te sprijin.</p>
               <p>         Mână spre Ares întâi telegarii acolo de-a dreptul, Bate-l de-aproape şi nu te sfii de năvalnicul Ares Cel apucat şi cu totul hain, schimbător caşi vântul, El care-ntâi s-a legat juruind către mine şi Hera C-are s-ajute pe Ahei şi-o să se lupte mereu cu Troienii, Dar de Ahei a uitat şi acum e-nhăitat cu duşmanii.”</p>
               <p>         Asta zeiţa vorbi. Pe urm-apucând pe Stenelos, Ea îl împinse din car; deodată sări el din chelnă.</p>
               <p>         Grabnică ea se sui pe alături de craiul Tidide.</p>
               <p>         Osia cea de stejar trosni apăsată de greul Care-l ducea, de cumplita zeiţă şi cel mai de frunte Dintre bărbaţi. Luând apoi biciul şi frânele, Palas Iute spre Ares întâi porni telegarii de-a dreptul.</p>
               <p>         Ares atunci omora pe un mal de bărbat, pe Perifas, Cel mai şoiman din Etoli, chiposul fecior al lui Ohes.</p>
               <p>         Zeul setos de măcel da zor pe acolo, iar Palas Cuşma lui Hades şi-a pus să n-o vadă puternicul Ares.148</p>
               <p>         Zeul urgelnic atunci, văzând pe măritul Tidide, Iute-a lăsat pe înaltul Perifas în ţărnă, pe locul Unde lovitu-l-a 'ntâi curmându-i a vieţii suflare; Fuga pe urm' a pornit spre Tidide, de cai strunitorul.</p>
               <p>         Când dup'aceea grăbiţi se apropie unul de altul, Ares întâi s'opinti şi cu suliţa-ndată se-ntinse Peste-a fugarilor hamuri şi jug, şi turba să-l omoare.</p>
               <p>         Suliţa însă din zboru-i zeiţa i-o prinse şi iute I-o-nlătură de la car, de-i fu în deşert lovitura.</p>
               <p>         Când Diomede viteazul apoi repezit-a spre Ares Lancea de-aramă, pe loc Atena a înfipt-o într-însul, Jos în deşerturi, adânc, pe unde-i colanul de-aramă.149</p>
               <p>         După ce-acolo-l răni, sfâşiind a lui piele frumoasă, Suliţa trase-napoi. Dă ţipăt atunci ferecatul Ares cât ar ţipa în război pân' la nouă sau zece Mii de bărbaţi luptători, când setea de harţă-i aprinde.</p>
               <p>         Cum l-auziră Troienii şi-Aheii stătură de groază Toţi tremurând, aşa groaznic fu răcnetul cruntului Ares.</p>
               <p>         Ca un văzduh înnoptat, matahală de nori ce se-nalţă Când după arşiţă-ncepe să vâjâie viforul, astfel I s-a părut lui Tidid şi zeu-mbrăcat în aramă Ares pe cerul întins suindu-se-n slavă prin nouri.</p>
               <p>         Iute sosi pe-al Olimpului creştet, al zeilor scaun, Unde cu suflet mâhnit a stat lângă Zeus Cronion; Sângele-i dumnezeiesc arăta cum îi curge din rană Şi tânguindu-se el zicea supărat către dânsul: „Cum nu te mânii, Părinte, când vezi cumplitate ca asta?</p>
               <p>         Cele mai crude dureri pătimirăm noi zeii de-a pururi, Noi din al nostru imbold, ca să facem la oameni pe voie.</p>
               <p>         Toţi avem sfadă cu tine, căci tu ai născut pe-o smintită Şi ticăloasă de fiică ce cugetă numai blestemuri.</p>
               <p>         Zeii ceilalţi din Olimp se pleacă doar ţie cu toţii Şi fiecare din noi cu supunere ascultă de tine.</p>
               <p>         Numai pe ea niciodată din grai ori cu fapta tu nu vrei S-o înfrânezi,ci în voie o laşi totdeauna, fiindcă Ea, urgisita, născută-i din tine. Chiar astăzi împinse Pe Diomede trufaşul cu zeii orbiş să s-apuce.</p>
               <p>         El mai întâi pe Afrodita răni din aproape la mână Şi dup-aceea la mine sări ca un zeu în putere.</p>
               <p>         Tălpile-mi iuţi au putut să mă scape, căci altfel acolo Rău o păţeam, că stam mult în mormanul scârboaselor hoituri Sau rămâneam în viaţă nevolnic în urma lovirii.”</p>
               <p>         Dar îl priveşte pieziş şi-i zice stăpânul furtunii: „Nu-mi sta în faţă scâncind, zvânturatice, nu te mai plânge.</p>
               <p>         Mai urâcios în Olimp nu-mi este niciunul ca tine, Tu îndrăgit eşti de-a-pururi de sfezi, de bătăi şi războaie, Nesuferit de amarnic şi neîmblânzit eşti la fire Tocmai ca Hera, ca mama-ţi ce-abia pot struni-o cu vorba.</p>
               <p>         Urma poveţelor ei, gândesc, e păţania aceasta.</p>
               <p>         Totuşi eu nu mă îndur să te las suferinţelor pradă: Tu eşti cu mine de-un neam, căci mie născutu-te-a Hera.</p>
               <p>         Dacă vr'un altul cumva ţi-ar fi dat urgisita viaţă, Ai fi ajuns tu de mult în iad mai afund ca Titanii.”150</p>
               <p>         Astfel i-a zis şi pe loc dă poruncă să-l vindece Peon.</p>
               <p>         El pospăi pe-a lui rană prielnice leacuri uşoare Şi-l lecui pe deplin, căci nemuritor este zeul.</p>
               <p>         Iute cum laptele alb cu suc de smochin se încheagă, Dacă-nainte-l clăteşti, deşi-i apătos când l-amesteci -</p>
               <p>         Iute tot astfel pe zeu îl tămăduie doftorul Peon.</p>
               <p>         Hebe îl spală pe Ares şi-n haine frumoase-l îmbracă.</p>
               <p>         Dânsul apoi lângă tatăl său stete fălos de mărire.</p>
               <p>         Iată, se-ntoarser-atunci pe Olimp la palatul lui Zeus, Hera cu hramul în Argos, şi Palas în Alalcomene, După ce de la război l-alungară pe crâncenul Ares.</p>
            </div>
            <div type="div2">
               <head>         Cântul VI</head>
               <p>Singuri în luptă rămaser-acuma Troienii şi-Aheii.</p>
               <p>         Unde şi unde mai tare se tot războiau pe câmpie; Lănci ferecate zburau, azvârlite de-o parte şi alta, Între prealinul Simois şi râul vultorilor Xantos.</p>
               <p>         Aias Telamonianul întâi, meterezul oştirii, Rupse şiragul troian şi soţilor zare deschise, Cum zdupui la pământ pe al Tracilor Domn, pe Acamas Cel din Evsoros născut, om bun de vârtute şi mare.151</p>
               <p>         El mai întâi nimerindu-l la chivără-n creastă-i înfipse Boldul în frunte, în os îi trecu ascuţita-i aramă Şi peste ochi într-o clipă-i se puse-ntunericul morţii.</p>
               <p>         Iar Diomede ucise pe unul cu numele Axilos, Fiul lui Teutras, venit din oraşul temeinic Arisbe.</p>
               <p>         Tare bogat era el, şi iubit era totuşi de oameni; Casele avându-şi la drum, în gazdă primea pe oricine.</p>
               <p>         Însă din oaspeţii lui nu vine să-l scape niciunul Dându-i acum ajutor, şi-i curmă suflarea Tidide, Lui şi ortacului său, mânarul telegii, Calesiu; 152</p>
               <p>         Astfel pe-aceşti amândoi la urmă-i înghite ţărâna.</p>
               <p>         Iar între aceste, Evrialos răpuse pe-Ofelt şi pe Dresos Şi năvăli la Esep, la Pedasos, feciorii Naiadei Abarbarea şi-ai unui ales muritor, Bucolion, Care-a fost fiul măritului crai Laomedonte, 153</p>
               <p>         Cel mai în vârstă copil născut din ascunsă iubire.</p>
               <p>         Turma de oi păstorind pe o nimfă-ndrăgi Bucolion; Ea însoţită cu el îi născu pe aceia, doi gemeni, Căror acum le strivi mădularele zdravene dalbe Mecistead Evrialos, pe urmă-i goli de-armătură.154</p>
               <p>         Iar bătăiosul oştean Polipoit omorî pe-Astialos, Craiul Ulise străpunse cu lancea-i pe unul Pidite Percoţianul şi Teucru la fel îl strivi pe Aretaon.155</p>
               <p>         Iar pe Abderos cu lucia lance-l lăţi Antilohos, Fiul lui Nestor, Atrid Agamemnon pe unul Elatos, Care şedea-n prăvălatul Pedasos, aproape de râul156</p>
               <p>         Lin-curgător Satniois; din fugă răzbi pe Filacos Leitos viteazul, pe când Evripil omora pe Melantiu.</p>
               <p>         Iar după asta pe-Adrastos îl prinse de viu luptătorul Aprig Menelau; de spaimă pe câmp i-apucaseră caii Şi-mpiedicându-se caru-n tufişuri de cătin-acolo, Oiştea-n faţă la capăt se rupse, şi caii luară157</p>
               <p>         Vânt spre cetate, pe unde-o zbughiră de spaimă şi alţii; Iar căpitanul Adrast, din car lunecând peste roată, Cade pe brânci şi cu gura prin pulbere. Dar îl ajunge Craiul Menelau Atrid cu suliţa lungă; deteamă Roagă-se Adrast şi se milcuie aşa, apucându-i genunchii: „Zilele cruţă-mi, Atrid, şi ia-ţi cuvenita răsplată.</p>
               <p>         Tata-i bogat şi la dânsul odoare găseşti o grămadă, Aur şi-aramă şi fier făurit anevoie-n tot chipul.</p>
               <p>         Tata din toate o să-ţi dăruie ţie o groază de daruri, Dac-auzi-va că eu sunt teafăr şi viu la corăbii.”</p>
               <p>         Astfel îl roagă pe el şi inima-i mişcă cu graiul.</p>
               <p>         Gata-i Atride să-l dea vizitiului său ca să-l ducă El la corăbii pe-Adrastos. Atunci Agamemnon în pripă Vine-ntr-un suflet acolo şi-l mustră şi ţipă la dânsul: „Ce cruţi aşa pe duşmani cu firea ta moale, Menelau?</p>
               <p>         Tare frumos se purtară Troienii acasă la tine.</p>
               <p>         Nimeni acum de la ei să nu scape de moarte haină, Nici să ne fugă din mână; nici pruncul ce-n sânu-i îl poartă Mama să nu ne mai scape, ci toţi şi cu totul, de-a valma Fără-ngropare şi urmă să piară mişeii din Troia!”158</p>
               <p>         Astfel îi zise viteazul şi fratelui mintea i-o-ntoarse, Doar îi vorbise cu drept. De aceea-l împinse cu mâna Dânsul îndată pe-Adrastos, iar craiul Atrid Agamemnon Cu-o lovitură-n deşerturi îl dă peste spate şi iute Pune picioru-i în piept şi lancea de frasin îşi smulge.</p>
               <p>         Nestor într-asta pe-Ahei aşa îndemna cu glas mare: „Dragilor mei, voi tovarăşi de arme, vultani din Ahaia, Nimeni să nu stea-napoi repezindu-se acum după pradă, Gata să care cu el cât poate mai mult la corăbii, Ci pe duşmani să-i ucidem întâi şi apoi, pe-ndelete, Voi despoia-veţi pe morţi care s-află răzleţi pe câmpie.”</p>
               <p>         Asta le zise şi-aprinse la toţi vitejia şi avântul.</p>
               <p>         Oastea troiană, din nou de gloata de-Ahei cotropită Şi vlăguită, sta gata să fugă napoi spre cetate, Dar la Eneas atunci şi la Hector se duse Helenos, Fiul lui Priam, fruntaş zodier, şi le zise: „Tu Hector, 159</p>
               <p>         Şi tu Eneas, pe voi doar v-apasă mai tare tot greul Dus de ai noştri, de toţi, că în fruntea lor sunteţi de-a pururi Când vă sumeteţi la trebi, dacă-i vorba de sfat ori bătaie -</p>
               <p>         Staţi, şi luând-o la dreapta, la stânga, opriţi înaintea Porţilor oastea, ca ea la femei să nu cadă în braţe Dându-se tot înapoi, şi în hohot să râdă duşmanii.</p>
               <p>         Când după asta trezi-veţi curaju-nglotirilor toate, Noi stărui-vom aici şi ne-om bate morţiş cu Danaii, Cât om fi noi de obosiţi; nevoia de-acum ne sileşte.</p>
               <p>         Tu însă, Hector, dă fuga-n cetate şi du-te la mama, Spune-i s-adune pe doamnele noastre, să meargă cu ele160</p>
               <p>         La cetăţuie pe deal, unde-i templul zeiţei Atena.161</p>
               <p>         Poarta locaşului sfânt să deschidă cu cheia, şi acolo Straiul ce ea socoti-va că-i mai arătos şi mai mare, Mai preţuit şi mai scump decâtorice veşminte din casă, Ea pe genunchii zeiţei Atena frumos să-l aşeze Şi-n rugăciune să-i juruie jertfă de douăsprezece Tinere junci neatinse de bold, dacă ea se îndură Şi-are să cruţe oraşul, femeile noastre şi fiii Şi de la ziduri, de-aici, o să-nlăture pe Diomede, Războitorul cumplit care-mprăştie groazele fugii.</p>
               <p>         El între Ahei mi se pare că-i neîntrecut în putere.</p>
               <p>         Nu ne temurăm atâta vreodată de însuşi Ahile, Care se zice că-i fiu de zeiţă, dar el, Diomede, Prea-i căpiat luptător şi cumpănă nimeni nu-i ţine.”</p>
               <p>         Zise şi Hector cu drag îi ascultă frăţeştile sfaturi, Iute s-aruncă din chelnă cu toat-armătura pe sine, Ţepe ascuţite rotind prin oaste da zor pretutindeni Şi-ntărâta la război şi-o crâncenă harţă se-ncinse.</p>
               <p>         Armia-i, învârtejită spre-Ahei, stătu împotrivă; Deter-Aheii-napoi şi îndată slăbiră din arme: Şi-nchipuiau că din slava-nstelată un zeu coborâse Şi-i ajuta pe Troieni, c-aşa le-a fost grabnic întorsul.</p>
               <p>         Hector acuma silea pe ai săi şi zicea cu glas tare: „Voi, inimoşilor mei, şi voi, ajutoare slăvite!</p>
               <p>         Fiţi, o, prieteni, bărbaţi şi porniţi înainte năvală Până ce eu în cetate m-oi duce să spun la bătrânii Sfetnici ai noştri, să spun şi femeilor noastre de-acasă Rugă să-nalţe la zei şi să juruie jertfe bogate.”</p>
               <p>         Asta rostindu-le, Hector îndată porni spre cetate.</p>
               <p>         Pavăza-i cea gurguiată cu marginea negrei curele, Lungă fiind, i-ajungea la călcâi şi la ceafă deodată.</p>
               <p>         Glaucos Hipolohianul atunci şi Tidid Diomede Se întâlniră în mijlocul oştilor, gata de luptă.</p>
               <p>         Cum împotrivă păşind se-apropie unul de altul, Zice întâi Diomede cel aprig în toiul luptării: „Cine eşti tu şi din ce neam de oameni, alese voinice?</p>
               <p>         Nu te-am văzut înainte vreodată pe câmpul măririi.</p>
               <p>         Prea te încumeţi acum, ba nici nu e altul ca tine Cutezător, de te bizui să-ntâmpini amarnica-mi lance.</p>
               <p>         Vai de părinţii acelor ce vin să-mi înfrunte mânia!</p>
               <p>         Dacă din cer te cobori şi eşti vreun zeu fără moarte, Spune-mi; cu zei din Olimp eu nu-s bucuros să mă-ncaier, Nici al lui Drias fecior, şoimanul Licurgos odată162</p>
               <p>         Nu mai trăi îndelung, dacă-n vrajbă se puse cu zeii; El fugări oarecând de pe coastele Nisei cea sfântă Nimfele, doice-a lui Bacchus, de patimă-aprins, iar ele Beţele şi-au lepădat, că din urmă le-ajunse cu boldul Ucigătorul Licurg. Luând fuga şi Bacchus în mare S-a scufundat sub talaz, şi acolo primitu-l-a-n braţe Tetis pe el tremurând, că mare-i fu spaima de gura Şi-nfricoşările lui. Dar zeii ce-n tihnă duc traiul S-au supărat pe Licurg, şi-orbitu-l-a fiul lui Cronos.</p>
               <p>         N-a mai trăit apoi mult, de cum urgisitu-l-au zeii; N-aş vrea dar eua mă pune cu zeii cei pururi ferice.</p>
               <p>         Numai de eşti muritor şi hrană ţi-e rodul câmpiei, Vin'mai încoa să te-ajungă mai repede-arcanul pieirii.”</p>
               <p>         Fiul cel falnic al lui Hipolohos la asta răspunse: „Ce mă-ntrebi oare de neam, inimoase Tidid Diomede?</p>
               <p>         Cum e cu frunzele, aşa-i şi cu neamul sărmanilor oameni; Unele toamna le scutură vântul şi cad ofilite, Altele codrul le naşte-nverzind, dacă dă-n primăvară: Astfel pe lume şi valul de oameni se naşte şi moare.</p>
               <p>         Iar dacă vrei să cunoşti şi aceea ce-ntrebi, o, viteze, Neamul din care sunt eu şi pe care-l ştiu mulţi: e în fundul Ţării păscute de cai, prin Argos, oraşul Efira.163</p>
               <p>         Cel mai şiret muritor a trăit pe acolo, Sisifos.</p>
               <p>         El s-a născut din Eol, Sisifos născut-a pe Glaucos, Glaucos apoi a născut pe vrednicul Belerofonte, 164</p>
               <p>         Căruia zeii de zestre mândreţe i-au dat şi vârtutea Fermecătoare. Dar Proitos îi puse gând rău şi din ţară El pe voinic îl goni, că fuse mai tare ca dânsul Printre Argii, că de sus el avea peste aceia domnie.</p>
               <p>         Antia, mândra nevast-a lui Proitos, de patim-aprinsă, Vru să s-apropie-n taină de el; însă Belerofonte, Bun şi cuminte fiind, învinse ispita femeii.</p>
               <p>         Dânsa lui Proitos atunci îi zise, scornind o minciună: „Una din două, sau mori sau ucide-mi pe Belerofonte, Dragoste silnic-a vrut cu mine să facă mişelul.”</p>
               <p>         Zise, şi craiul de ciudă s-aprinse auzindu-i vorbirea, Dar se feri să-l omoare, din teamă de sus, îl trimise Tocmai în Licia, unde pieirea să-şi ducă el însuşi, Semne de moarte scriind o mulţime pe-o placă-ndoită165</p>
               <p>         Şi poruncind s-o arate crăiescului socru, să-l piarză.</p>
               <p>         Bine de zei ocrotit, făcu până-n Licia drumul.</p>
               <p>         Cum el ajunse în Licia, ţara udată de Xantos, Craiul acolo voios îl cinsti cu ospeţe de nouă Zile şi jertfe de nouă juncani mai aduse pe-altare.</p>
               <p>         Doar într-a zecea, când zorile trandafirii răsăriră, El începu să-l întrebe, ceru chiar dovezi ca să vadă Ce fel de sarcină-i dete iubitul său ginere Proitos.</p>
               <p>         Când a primit el tăbliţa-ndoită cu semnele morţii, Craiul l-a pus să omoare întâi pe Himera, o iasmă Nebiruită, din viţă de zei, nevăzută de oameni: Leu înainte, în spate un balaur şi capră la mijloc, Groaznic din gură pufnind văpăi de mânie-arzătoare.</p>
               <p>         Dar în cereşti arătări bizuindu-se, el o răpuse.</p>
               <p>         Şi cu slăviţii Solimi mai avu de luptat dup-aceea, 166</p>
               <p>         Şi asta-i fu cea mai grea dintre luptele date. La urmă El se bătu şi zdrobi pe-Amazoanele cele bărbate.</p>
               <p>         Totuşi la-ntoarcerea-i craiul o cursă vicleană-i întinse: Dânsul alese din ţara-i cea largă şi puse la pândă Oameni tot unul şi unul. Din ei însă nimeni acasă Nu se întoarse-napoi; pe toţi îi ucise viteazul.</p>
               <p>         Cum înţelese că Belerofonte se trage din neamul Zeilor, craiul acasă-l opri şi pe fiică-sa-i dete.</p>
               <p>         Cinstea domniei pe urmă cu el împărţi pe din două, 167</p>
               <p>         Iar Licienii-i dădură pământ minunat de moşie, 168</p>
               <p>         Loc de răsad şi-arătură, ca el s-aibă parte deplină.</p>
               <p>         Belerofonte avut-a trei fii din această-ncuscrire: Pe Hipoloh, pe Isandru şi pe Laodamia, care, Împreună cu Zeus, avu de fecior pe Sarpedon Cel ca un zeu de-arătos înarmat în veşminte de-aramă.169</p>
               <p>         Bietul Sarpedon la urmă, de cum urgisitu-l-au zeii, Singur a tot rătăcit pe câmpia ce-i zice Aleus, Pasuri de om ocolind cu inima ruptă de jale.</p>
               <p>         Iar pe Isandru-l ucise al armelor zeu cel de-a pururi Nesăţios de război, când el se lupta cu Solimii; Sora-i se stinse deodată trăsnită fiind de Artemida, Iar Hipoloh mi-e părinte, şi iată de unde mi-i neamul.</p>
               <p>         El mă trimise la Troia şi-mi dete-nadins o povaţă.</p>
               <p>         Veşnic întâiul în arme să fiu şi să-ntrec pe oricine, 170</p>
               <p>         Neamul părinţilor mei să nu-l fac cumva de ruşine, Doar a fost neam strălucit şi în Licia şi în Efira.</p>
               <p>         Vezi dar de unde sunt eu şi din ce fel de viţă mărită.”</p>
               <p>         Glaucos aşa povesti şi fu vesel Tidid Diomede.</p>
               <p>         Lancea-şi înfipse îndată-n pământ şi cu graiul Molcom şi prietenos căpitanului astfel răspunse: „Tu-mi eşti prieten ca oaspe legat cu părinţii din vremuri; Ştiu că Oineu răposatul în gazdă-l ţinu ca pe-un oaspe Trei săptămâni oarecând pe vrednicul Belerofonte.</p>
               <p>         Daruri frumoase schimbară din prietenie-ntre dânşii.</p>
               <p>         Moşu-mi Oineu dărui un chimir de porfiră din parte-i, Belerofonte o cupă de aur cu gemene toarte.</p>
               <p>         Cupa şi-acum o păstrez, la plecare-am lăsat-o acasă.</p>
               <p>         Ce-a fost cu tata-mi Tideu după asta, eu nu mai ţiu minte, El m-a lăsat un copil, când ai noştri la Teba pieriră.</p>
               <p>         Fi-vei tu dară de-acuma prin Argos iubitul meu oaspe, Eu ţi-oi fi oaspe în Licia, dacă veni-voi pe-acolo.</p>
               <p>         De-asta şi să ne ferim înde-noi de-a ne bate cu arma, Sunt doar atâţia Troieni şi tovarăşi de-ai lor pentru mine Ca să dobor, numai zeii să vrea şi picioarele mele.</p>
               <p>         Sunt şi Aheii destui, doboară pe cine putea-vei.</p>
               <p>         Hai dar să facem noi trampă de arme-ntre noi ca să ştie Toţi de pe aici că ne leagă o prietenie străveche.”</p>
               <p>         Asta vorbiră amândoi, săriră din care şi mâna Prieteneşte şi-o strânseră şi întăriră credinţa.</p>
               <p>         Glaucos atuncea, de Zeus orbit, a făcut cu Tidide Schimb luând arme de aramă în preţ de vreo nouă Boi şi dând armele-i scumpe aurite de-o sută de tauri.</p>
               <p>         Hector într-asta sosi la stejar pe la Porţile Schee.</p>
               <p>         Iute spre el alergară neveste şi fete din Troia, Care de care să-ntrebe de fraţi şi de fii şi de rude Şi de bărbaţi; el pe rând le tot îndemna să se roage Toate de zei, c-aveau multe să fie bătute de soartă.</p>
               <p>         Hector ajunse pe urmă la mândrul palat al lui Priam, Case ce-aveau netezite pridvoare cu stâlpi şi-năuntru Înşiruite cincizeci de dalbe iatacuri zidite Toate din piatră cioplită, şi-n care pe paturi strujite Fiii lui Priam dormeau cu nevestele lor împreună.</p>
               <p>         Altele-n dreptul acestora-n fund, în aceeaşi ogradă Douăsprezece iatacuri zidite din netedă piatră Stau înşirate la fel, şi-n ele dormeau ai lui Priam Gineri alături de-a lor închinate cinstite neveste.171</p>
               <p>         Iese-naintea lui Hector blajina şi darnica-i mamă, 172</p>
               <p>         Când se ducea ca să vadă pe fiica ei cea mai frumoasă, Pe Laodice, de mână-l luă şi-ncepu să-l întrebe: „Ce-ai venit, fiule, aici, părăsind bătălia cea cruntă?</p>
               <p>         Tare ne-or fi prididind cu armele-n preajmă la ziduri Nesuferiţii de-Ahei şi inima-ncoace te mână, Rugă lui Zeus să-nalţi la altarele din cetăţuie.</p>
               <p>         Stai însă tu să-ţi aduc înainte vin dulce ca mierea, Paos întâi să închini părintelui Zeus şi altor Nemuritori şi apoi să bei tu, că-ţi va fi cu priinţă; Vinul, când omu-i trudit, grozav îi prieşte de bine, Şi tu eşti prea obosit de când aperi pe-ai tăi de primejdii.”</p>
               <p>         Zise crăiesei atunci încoifatul şi marele Hector: „Nu-mi da vin dulce, iubita mea mamă, să nu-mi iei Vlaga din piept şi să moi puterea şi-avântul din mine.</p>
               <p>         Nici nu cutez să închin lui Zeus cu mâini nelăute Paos de vin; e păcat să te-apuci a rosti rugăciune Celui din nouri, de sus, cu măcşeala de sânge pe tine.</p>
               <p>         Du-te tu, maică, mai iute la templul zeiţei Atena Dăruitoarea izbândei, ia jertfe şi doamnele-adună.</p>
               <p>         Ia şi cu tine un strai, care-i cel mai frumos şi mai mare, Şi dintre toate mai scump din câte păstrezi în cămară, Şi pe genunchi la icoana pletoase-i Atena-l aşază, Juruie apoi că în templu dai jertfe de douăsprezece Tinere junci neatinse de bold, dacă ea se îndură Şi-are să cruţe oraşul, femeile noastre şi fiii Şi de la ziduri de-aici o să-nlăture pe Diomede, Cel mai avan luptător care împrăştie groazele fugii.</p>
               <p>         Du-te tu dar, la templul zeiţei ce dă biruinţa.</p>
               <p>         Eu mă voi duce la Paris să-l chem la război, dacă dânsul Vrea să asculte ce-i spun, mai bine-nghiţi-l-ar pământul!</p>
               <p>         Domnul olimpic ni-l dete, ca pacoste mare să fie Tatălui Priammăritul şi fiilor săi şi cetăţii.</p>
               <p>         Doamne, de l-aş vedea coborându-se-n umbra lui Hades, M-oi uşura de necaz şi uita-voi amarul vieţii.”</p>
               <p>         Asta viteazul grăi, iar mama-i se duse prin casă, Dete poruncă la roabe s-adune pe doamne-n cetate.</p>
               <p>         Ea după asta-n cămara cu dulce miros se depuse; Pânze o grămadă pe-acolo erau înflorate-n tot felul, Lucrul de mân-al femeilor sidoniene, pe care Paris acasă la el le-adusese de unde-i Sidonul, 173</p>
               <p>         Cum adusese-nainte pe mare la fel pe Elena Cea din părinte mărit. Hecuba, de dragul zeiţei, Ia din veşminte pe cel mai frumos înflorat şi mai mare, Strălucitor ca o stea, care-ntins se afla pe sub clitul De ţesături, şi ia drumul de multe femei însoţită.</p>
               <p>         Cum laolaltă pe deal sosiră la templul Atenei, Poarta pe loc le deschise frumoasa la faţă Teano, 174</p>
               <p>         Fiica lui Chises, pe care o ţinea călăreţul Antenor; Ea preoteasă era de Troieni rânduită la templu.</p>
               <p>         Braţele-ntinseră toate bocindu-se-n faţa zeiţei.</p>
               <p>         Straiul în mână luând după asta cucernic Teano Cea-mbujorată l-a pus pe genunchi la icoana zeiţei Şi-a început să se roage fierbinte de fiica lui Zeus: „Sfântă zeiţă, tu, stâlpul cetăţii, cunună-ntre zâne, Sfarmă tu suliţa lui Diomede Tidid şi pe dânsul Fă-mi-l să cadă pe brânci înainte la Porţile Schee Ca să-ţi aducem îndată o jertfă de douăsprezece Tinere junci nesupuse la jug, dac-ai milă de Troia Şi de bărbaţii Troieni, de bieţii lor fii şi neveste.”</p>
               <p>         Astfel în rugă rosti, dar nu vru s-audă zeiţa.</p>
               <p>         Până ce ele pe deal se rugară de fiica lui Zeus, Hector în grabă se duse la curtea cea mândr-a lui Paris, Curte zidită de el cu meşterii cei mai de frunte, Care trăiau pe atunci ca zidari în acele meleaguri.</p>
               <p>         Dânşii făcură palatul cu sală, iatac şi ogradă, Sus în cetate pe lângă palatul lui Priam şi Hector.</p>
               <p>         Intră viteazul în casă. În mână ţinea el o lance175</p>
               <p>         Lungă de unspre'ce coţi, şi-n faţă-i lucea ascuţişul Lăncii lucrat din aramă şi-ncins cu-o verigă de aur.</p>
               <p>         El în odaie-l găsi îngrijind de frumoasele-i arme; Tot căuta pipăind ba platca, ba arcul, ba scutul.</p>
               <p>         Iar mai încolo, Elena stătea-mpresurată de şerbe Şi îndemna ţesătoarele ei la mândreţe de lucru.</p>
               <p>         Cum dă cu ochii de Paris, începe să-l mustre viteazul: „Nenorocite, nu-i drept să te mânii aşa pe ai noştri, Oamenii pier, ca să apere zidul înalt şi oraşul, Şi numai tu eşti de vină că-n jurul cetăţii ne-ncinse Foc şi potop. Deci nu eu, ci tu s-ar cădea pe oricine Să-l dojeneşti, dacă-l vezi că fuge de greul luptării.</p>
               <p>         Scoală şi hai, să nu cadă cetatea topită în flăcări.”</p>
               <p>         Paris cu chipul de zeu la vorbele fratelui zise: „Hector, mustrarea ţi-a fost cu temei şi deplină dreptate, De-asta şi eu îţi răspund, ia seama tu dară şi-ascultă: Nu de mânie cumva într-atâta şi ciudă pe-ai noştri Şed eu în casă, ci vrut-am să stau cufundat în durere.</p>
               <p>         Dar m-a luat adineauri nevasta cu graiuri plăcute Şi m-a urnit spre război. Socot şi eu însumi că asta E mai cu cale, că nu stă la unul mereu biruinţa.</p>
               <p>         Deci mă aşteaptă puţin să pun armătura, ori du-te; Eu după tine am să viu, că doar te-oi ajunge din urmă.”</p>
               <p>         Asta grăi el atunci, iar Hector nimic nu răspunse.</p>
               <p>         Dar îl opri cu grai dulce Elena: „Sărmane cumnate Cu o sfruntată ca mine, unealtă de rău şi de groază, Bine-ar fi fost dacă-n ziua când eu fui născută de mama, M-ar fi luat să mă zboare pe munte un vifor năprasnic Ori să m-arunce departe în clocotul mării, căci valul M-ar fi-nghiţit înainte ca toate aceste să fie.</p>
               <p>         Dar dacă zeii ursitu-mi-au astfel să duc osândire, Soţul măcar să-mi fi fost bărbat mai cu suflet, să simtă Hula, mânia şi multa batjocur-a lumii. Dar dânsul N-are nici astăzi curaj şi nici o să aibă vreodată, De-asta şi mie mi-e teamă că-şi ia cuvenita răsplată.</p>
               <p>         Intră tu însă, cumnate, pofteşte pe scaunul ăsta Şi mai răsuflă, că prea eşti trudit de război şi de grijă Numai din vina lui Paris şi-a mea păcătoasa; de-aceea Şi ne-a fost dat de la Zeus ursită din cele mai triste, Chiar după moarte pe lume s-ajungem a fi de poveste.”176</p>
               <p>         Se-mpotrivi însă marele Hector la asta şi zise: „Cât m-ai pofti de cu drag, tu n-ai să mă-ndupleci, Eleno.</p>
               <p>         Mi-e doar cu mult mai în grabă s-ajut şi să sprijin pe-ai noştri, Care grozav după mine tânjesc şi mi-aşteaptă sosirea.</p>
               <p>         Tu dar zoreşte pe Paris şi însuşi silească-se acuma, Cât mă găsesc în cetate, să-mi iasă mai repede-n cale.</p>
               <p>         Eu am să intru acasă la mine să văd înc-o dată Oamenii mei şi copilul meu fraged şi draga-mi soţie; Nu ştiu de-acum dacă eu înapoi m-oi întoarce vreodată, Sau poate capul mi-or pune, cu mâna duşmanilor, zeii!”</p>
               <p>         Asta rostindu-i, se duse-ncoifatul şi marele Hector.</p>
               <p>         Numaidecât el ajunse la curtea-i cea bine-zidită.</p>
               <p>         Nu întâlni el acasă pe dalba-i soţie-Andromaha; Ea îşi luase pe prunc şi cu-o şerbă bine gătită Sta peste poartă la turn jelind şi bocindu-se acolo.</p>
               <p>         Neîntâlnindu-şi în casă femeia cea plină de daruri, Hector în prag se opri şi-ncepu să întrebe pe şerbe: „Fetelor, spuneţi-mi drept şi nu-mi tăinuiţi adevărul; Oare-ncotro s-o fi dus Andromaha lăsându-şi odaia?</p>
               <p>         Poate se duse cumva la surori, la cumnatele mele?</p>
               <p>         Sau însoţi pe femeile care-s la templul Atenei, Parte la rugă să ia şi să-mbune temuta zeiţă?”</p>
               <p>         Harnica lui chelăriţă aşa la-ntrebare-i răspunse: „Dacă-nadins porunceşti să-ţi spun adevărul, stăpâne, Află că nu-i la surori şi nici la cumnatele tale, Nici cu femeile care sunt duse la templul Atenei Parte la rugă să ia spre-a-mbuna pe temuta zeiţă, Ci o porni înspre turnul cel mare auzind că Troienii Sunt copleşiţi de duşmani şi că tare mai biruie Aheii.</p>
               <p>         Repede dânsa tehuie fugi înspre zid şi acuma Poate va fi pe la turn; cu fata ce-i poartă copilul.”</p>
               <p>         Asta grăi chelăriţa, iar Hector în pripă din casă Pleacă pe unde venise, pe uliţi frumos pietruite; 177</p>
               <p>         Trece prin marea cetate, şi când apucase în dreptul Porţilor Schee, pe unde avea drum înapoi spre câmpie, Grabnică-i iese-nainte soţia-i bogat înzestrată, Alb-Andromaha, copila bărbatului domn Aetion, Care şedea în cetate la Teba sub muntele Placos Cel păduros şi domnea peste cilicieni. A lui fiică Fu însoţită cu Hector, viteazu-mbrăcat în aramă.</p>
               <p>         Dânsa în cale-i ieşi împreună cu-o fată de casă Care pe braţe purta pe-al lui Hector odor, copil fraged, Nevinovat şi la faţă frumos ca luceafărul. Hector Îl poreclise Scamandriu, ceilalţi îi ziceau Astianax, „Domnul cetăţii”, că tată-său singur ţinea Ilionul.</p>
               <p>         Cum îl văzu pe copil, zâmbi şi-l privi pe tăcute; S-apropie Andromaha de el, podidită de lacrimi, Mâna i-o strânse, pe nume-i grăi, apoi zise lui Hector: „Inima ta te va pierde, sărmane, şi n-ai măcar milă De un copil care-i prunc şi de mine, o biată femeie.</p>
               <p>         Văduvă fi-voi curând, că toţi au să tabere-n tine Şi-au să te-omoare vrăjmaşii îndată; iar dacă te-oi pierde, Fi-mi-ar mai bine să intr-un pământ, că vr'o altă nădejde N-o să-mi rămâie, când tu vei muri, fără numai Plâns şi suspinuri. Că nu mai trăieşte nici tata, nici mama.</p>
               <p>         Ştii că pe bietul meu tată-l ucise cumplitul Ahile, Când pustii a Cilicilor largă bine-zidită cetate, Teba cu-naltele-i porţi. Răpusu-l-a el pe Aetion, Inima-i nu l-a lăsat să-i prade măiestrele arme.</p>
               <p>         Arsu-i-a trupul gătit cu toat' armătura, şi-asupra-i Măgură el a-nălţat, şi ulmi îi sădiră în preajmă Zânele munţilor, fetele împlătoşatului Zeus.</p>
               <p>         Şapte-mi fuseseră fraţii acasă la noi şi tusşapte Ei într-o zi mai demult plecară pe lumea cealaltă, Iutele Ahile-i ucise când ei îşi mânau la păşune Ciurda chiloşilor boi şi turmele oilor albe.</p>
               <p>         Numai pe mam-a cruţat-o, pe biata crăiasă din Teba, Şi c-o mulţime de pleanuri încoace-o aduse robită Şi pe o groază de daruri el dezrobind-o, ci-n urmă Ea de năprasnă muri: Artemid-a trăsnit-o cu arcul.178</p>
               <p>         Tu-mi eşti dar, Hector, şi tată şi mamă cinstită şi frate, Tu-mi eşti bărbatul în floare. Deci rogu-te acuma, te-ndură, Stai în cetate pe-aiceala turn, ca să nu-ţi laşi în urmă Fiul lipsit de părinte şi văduvă biata-ţi femeie.</p>
               <p>         Oastea-ţi opreşte pe lângă smochinul sălbatic, pe unde Lesne se urcă-n cetate şi zidul se sparge mai lesne; Doar pe acolo de trei ori veniră să-ncerce duşmanii, Aias cei doi cu oştirea şi Idomeneus vestitul, Fraţii Atrizi cu ai lor şi viteazul Tidid Diomede, Ori că le spuse vr'un om ştiutor de-ale zeilor taine Sau poate aşa cum le-a fost de la sine îndemnul şi sfatul.”179</p>
               <p>         Iar încoifatul şi marele Hector atunci îi răspunse: „Grijile aceste, femeie, mă bat şi pe mine, dar tare Mi-ar fi ruşine de-ai mei, de bărbaţi şi femei de la Troia, Dac-aş fugi de război şi aş sta tupilat ca mişelul.</p>
               <p>         N-am vr'o pornire spre asta, căci eu m-am deprins să fiu pururi Gata de luptă şi-n frunte mereu la război să mă-ncaier Pentru a părintelui meu şi a mea înaltă mărire.</p>
               <p>         Bine ştiu totuşi, mi-o spune doar mintea şi inim-adese: Are să fie o vreme, când Troia cea sfântă pieri-va, Priam, şi el, şi poporul în lănci iscusitului Priam.180</p>
               <p>         Nu de durerea Troienilor însă mă doare-într-atâta, Nici de-a părinţilor mei, a Hecubei şi-a craiului Priam, Nici de a fraţilor mei care, câtu-s de mulţi şi puternici, Tot o să cadă prin colb la iureşul oastei duşmane; Cât mi-e de tine în oara când fi-vei smuncită de vr'unul Dintre Ahei şi vei plânge răpită fiind în robie.</p>
               <p>         Dusă prin Argos, vei ţese ştiind de porunca stăpânei Şi din Hiperia sau din Meseis, tu apă căra-vei181</p>
               <p>         Fără să vrei, că silită vei fi de cumplita nevoie.</p>
               <p>         Zice-va, cum te-ar vedea oarecine cu lacrimi pe faţă: Asta-i femeia lui Hector, întâiul viteaz, căpitanul Oastei troiene din vremea războiului cel de la Troia.</p>
               <p>         Asta va zice, şi amarul din nou te va frânge de jalea Soţului care putea să te scape din jugul robiei.</p>
               <p>         Dar să m-acopere ţărna mai bine, să n-aud nainte Vaietul tău de durere, când silnic te-or duce-n robie.”</p>
               <p>         După ce asta vorbise, spre fiul său braţele-ntinse Falnicul Hector, dar el cu ţipăt se-ntoarse la sânul Fetei cu brâul frumos, de spaimă lovit la vederea Hainei de aramă şi a crestei făcute din coamă Lungă de cal care-n chivără tot fâlfâia-ngrozitoare.</p>
               <p>         Râse privind pe copil şi tatăl şi mama-i cinstită.</p>
               <p>         Coiful îndată şi-l scoase din cap după asta măreţul Hector şi-l puse pe jos, de-a stat orbitor de sclipire.</p>
               <p>         După ce-apoi îşi sărută copilul şi-l leagănă-n braţe, Roagă-se aşa el de Zeus şi zeii ceilalţi deopotrivă: „Zeilor, faceţi voi toţi ca iubitul meu fiu să ajungă Cel mai de frunte bărbat la Troieni şi ca mine, tot astfel Vrednic şi tare să fie şi-n Troia domnească puternic.</p>
               <p>         Şi oarecine la întorsu-i din luptă să zică vreodată: Bate pe tata-i cu mult. S-aducă şi prăzi sângerate De la vrăjmaşul ucis, să se bucure sufletul mamei.”</p>
               <p>         Asta el zise şi-ntinse pe prunc la nevastă-sa-n braţe; Ea bucuroasă la sânul ei plin de mireasmă-l primise, Dulce cu lacrimi zâmbind. Iar Hector, privind-o cu milă Şi netezind-o cu mâna, pe nume o cheamă şi-i zice: „Sufletul nu-ţi amărî fără cumpăt, sărmană femeie.</p>
               <p>         Nimenea, dacă nu-i scris, viaţa nu-mi poate răpune; Doar e ştiut, de ursită nu poate să scape niciunul, 182</p>
               <p>         Fie voinic ori mişel, o dată ce-n lume se naşte.</p>
               <p>         Du-te-napoi liniştită şi-ţi cată de treburi acasă, Vezi de vătale şi furcă şi-ndeamnă pe roabe să fie Harnice-alături de tine şi las'că de arme purta-vor Grijă bărbaţii Troieni şi eu mai presus decât alţii.”</p>
               <p>         Astfel îi zise şi coiful luă de pe jos şi se duse Falnicul Hector, iar scumpa-i soţie pornind spre acasă Faţa mereu înturna înapoi năpădită de lacrimi.</p>
               <p>         Repede ajunse la curtea frumos locuit-a lui Hector, Unde găsi pe mai multe din roabele ei, care toate, Cum o văzură pe ea, începur-a boci şi a plânge.</p>
               <p>         Tot îl jeleau încă-n viaţă pe Hector în casă la dânsul, Nemaiavând vreo nădejde că el înapoi o să vie De la război, neatins de focul şi braţul ahaic.</p>
               <p>         Nu întârzie după-asta nici Paris în casele-i nalte.</p>
               <p>         După ce-şi puse podoaba de arme lucrate-n aramă, Tare-n picioarele-i repezi, el fuga porni în cetate.</p>
               <p>         Cum odihnit şi în iesle cu orz îndopat bidiviul Rupe căpăstrul în grajd şi în tropot s-aşterne câmpiei, Unde fusese deprins la râu curgător să se scalde; Fuge cu fală, şi capul şi-l poartă pe sus, şi pe umăr Flutură coama-i în vânt; el mândru de-a lui frumuseţe Sprinten se saltă şi merge în pajiştea lui cunoscută; Astfel şi Paris, pornind de la el, de pe dealul Pergamos.</p>
               <p>         Mândru ca soarele sub armătură lucind se coboară Vesel şi iute, purtat de picioarele-i repezi. Îndată Dă peste Hector, când el sta gata să plece din locul Unde stătuse vorbind cu nevastă-sa lângă ieşire.</p>
               <p>         Paris i-apucă-nainte cu vorba şi-i zice: „Bădie, Iartă, că tu eşti grăbit şi în loc te ţinui cu zăbava; Nu venii, poate, la vreme cum tu ai cerut de la mine.”</p>
               <p>         Clatină Hector din coif şi fratelui său îi răspunde: „Dragul meu, drept judecând, nu e nimenea care să scadă Faptele tale de oştean, te ştiu că în arme eşti vrednic.</p>
               <p>         Dar tu te laşi înadins şi nu vrei să lupţi, iar pe mine Straşnic mă doare auzind cum tot te defaimă Troienii, Care de dragul tău numai se străduie amarnic şi-asudă.</p>
               <p>         Dar s-o întindem la drum, că toate-ntre noi vor fi bune, Dac-ajuta-ne-va cerul vreodată la vetrele noastre Zeilor noi să-nchinăm paharul în voia cea bună, După ce vom alunga pe duşmani din hotarele ţării.”</p>
            </div>
            <div type="div2">
               <head>         Cântul VII</head>
               <p>Asta grăi şi pe poartă ieşi repezindu-se Hector.</p>
               <p>         Fratele-i Paris mergea după el şi erau deopotrivă Gat-amândoi să dea buzna cu arma, să stea la bătaie.</p>
               <p>         Cum e prielnicul vânt adiat de un zeu după voia Bieţilor corăbieri care-ntr-una cu netede vâsle Apele mării despică plutind şi sunt frânţi de-obosire; Astfel şi ei s-arătară Troienilor după dorire.</p>
               <p>         Paris întâiul cu arcul lăţi la pământ pe Menestiu Beoţianul din Arne, feciorul lui crai-Areitoos183</p>
               <p>         Cel purtător de măciucă şi-al Filomedusei. Cu lancea Hector chiti în cerbice pe Eioneu, sub chenarul Meşteşugit de la coif şi-i frânse tăria. Iar fiul Lui Hipoloh, căpetenia celor din Licia, Glaucos Dete cu suliţa-n toiu-ncleştării de arme şi-n umăr Pe Ifinou nimeri, pe-al lui Dexiu vlăstar, la urcarea Lui în cotigă, iar el de pe ea toropit se prăvale.</p>
               <p>         Când a văzut pe Troieni cu ochii ei ageri Atena Cum doborau pe Ahei în toiu-ncleştărilor crunte, Iute de sus din Olimp se coboară şi vine la Troia.</p>
               <p>         Dar de pe deal din Pergam, cum dete cu ochii de dânsa, 184</p>
               <p>         Febos în faţă-i ieşi, că voia să învingă Troienii.</p>
               <p>         Se întâlnir-amândoi la stejarul de lângă cetate.</p>
               <p>         Fiul lui Zeus, Apolon, întâi începu s-o întrebe: „Fiic-a lui Zeus cel mare, de ce vii aşa de-ahtiată De pe Olimp? Şi de unde această pornire-nfocată?</p>
               <p>         Vrei să ajuţi pe Danai şi lor să le dai biruinţă?</p>
               <p>         Ştiu că de bieţii Troieni nu-ţi pasă, de-ar fi chiar să piară.</p>
               <p>         Dacă tu însă m-asculţi, ar fi mai cu cale să punem Capăt războiului azi şi vărsării de sânge, iar mâine Pot să se bată din nou între dânşii Troienii şi-Aheii Până ce Troia dărmată va fi, dacă asta vă place Vouă zeiţelor, să pustiiţi a lui Priam cetate.”</p>
               <p>         Palas Atena îndată răspunse lui Febos Apolon: „Bine, Ţintaşule, fie. Şi eu doar cu gândul acesta Am şi venit din Olimp între Ahei şi Troieni să iau parte.</p>
               <p>         Spune-mi dar cum socoteşti că se poate curma bătălia?”</p>
               <p>         Domnul olimpic Apolon la asta răspunse zeiţei: „Hai să trezim al lui Hector năprasnic avânt spre bătaie, C-are să cheme apoi singur cu el să s-apuce vreunul Dintre Danai, să se-ncingă la crâncenă luptă pieptişă.</p>
               <p>         Şi, îndârjindu-se atunci la chemarea lui Hector, Aheii Au să ridice pe unul de-al lor spre a se bate cu dânsul.”</p>
               <p>         Ast-a zis Febos şi-l ascultă mulţumită zeiţa.</p>
               <p>         Fiul lui Priam Helenos cu mintea ghicindu-le sfatul Celor doi zei şi ştiind ce puseră dânşii la cale, Iute se duse la Hector, s-apropie şi-i cuvântează: „Fiu al lui Priam, tu, Hector, la minte potriva lui Zeus, Vrei tu acum să m-asculţi? Că tu eşti iubitul meu frate.</p>
               <p>         Fă pe Troieni şi pe Ahei să-nceteze cu a lor bătălie; Cheamă tu singur apoi să te măsuri cu unul tot singur, Cel mai viteaz din Ahei, la vajnică luptă pieptişă.</p>
               <p>         Nu ţi-i menit încă ţie să mori împlinindu-ţi ursita, Am auzit-o chiar eu, când zeii acum se vorbiră.”185</p>
               <p>         Zice, iar Hector se bucură foarte auzindu-i cuvântul Şi între armii păşind cu suliţa prinsă de mijloc, Cetele opri el din mers şi-ndată stătură cu toţii.</p>
               <p>         Şi Agamemnon atunci făcu să s-aşeze Danaii.</p>
               <p>         Febos cu arcul de-argint într-asta şi Palas Atena S-au aşezat, de păreau la chip unor pajuri asemeni, Sus pe stejarul înalt al lui Zeus, de scut purtătorul, Şi bucuros se uitau la bărbaţi, ale căror şiraguri Stau îndesite, o pădure de coifuri, de suliţi şi scuturi.</p>
               <p>         Ca undişoare mişcate de vântul de-apus câteodată, Când el apucă să sufle şi-ntunecă luciul mării; Dese tot astfel pe câmp de-o parte şi alta s-aşază Şiruri de-Ahei şi Troieni. Iar Hector aşa cuvântează: „Daţi ascultare, Troieni şi Ahei, cu frumoase pulpare, Vreau un cuvânt să vă spun după'a inimii mele poruncă.</p>
               <p>         Nu vru 'mplinirea tocmelii Cronion înalt-domnitorul, Ci duşmănos către unii şi alţii ne-mpinge la arme Până ce sau cuceri-veţi cumva Ilionul puternic Ori veţi cădea copleşiţi de ai noştri pe lângă corăbii.</p>
               <p>         Iată, fruntaşii Aheilor toţi sunt aicea de faţă.</p>
               <p>         Cine se bizuie acum între ei să se puie cu mine Vie din mijlocul lor încoace-mpotriva lui Hector.</p>
               <p>         Una mi-e însă-nvoiala şi Zeus să fie ca martor: Dacă pe mine cumva mă doboară cu lancea-i de-aramă, Poate să-mi prade armătura, cu sine s-o ia la corăbii; Vreau numai trupul să-mi deie acasă-napoi, ca Troienii Jalnici, bărbaţi şi femei, după moartea-mi, pe rug să mi-l ardă.186</p>
               <p>         Iar dacă eu îl omor şi Apolon îmi dă biruinţa, Armele-i am să le prad şi ducându-le apoi în cetate, Am să le spânzur în templul arcaşului Febos Apolon.</p>
               <p>         Leşul în schimb înapoi îl voi da să-l luaţi la corăbii, Să-i îngropaţi rămăşiţele şi un mormânt după asta187</p>
               <p>         Să-i ridicaţi pe la marginea mării întinse, Helespontul188.</p>
               <p>         Zice-va cine va trece pe-acolo cândva dup-aceea Călătorind în corabie pe-ntunecatele valuri: Iată mormântul acelui bărbat care-odată, pe vremuri, Fost-a vestit ca viteaz şi pierit-a de arma lui Hector; Asta va zice cândva, şi slava mea veşnică fi-va.”</p>
               <p>         Dânsul aşa le vorbi, iar ei molcom tăcură cu toţii.</p>
               <p>         Teamă le-a fost a primi, ruşine a-i respinge chemarea.</p>
               <p>         Dar se sculă după-aceea şi prinse să strige Menelau Ceartă rostind şi ocară cu grele suspine în suflet: „Lăudăroşilor voi, muieri, nu bărbaţi din Ahaia!</p>
               <p>         Vai ce ruşine va fi, ce mare, cumplită ruşine, Dacă niciunul acuma nu iese-naintea lui Hector!</p>
               <p>         Dar vă prefaceţi mai bine voi toţi în pământ şi în apă189</p>
               <p>         Colea pe loc unde staţi fără suflet şi simţul măririi!</p>
               <p>         Mă înarmez atunci eu şi fie ce-o fi că în mâna Zeilor nemuritori stă veşnic norocul izbânzii.”</p>
               <p>         După ce asta rosti, se încinse-n frumoasele arme.</p>
               <p>         Gata cu tine ar fi fost, o, Menelau, atunci, dacă Hector Mâna pe tine ar fi pus, că era cu mult mai puternic.</p>
               <p>         Însă pe loc au sărit să-l împiedice-Aheii de frunte.</p>
               <p>         Însuşi Atrid Agamemnon, acel cu mai mare domnie, Repede-l prinse de dreapta şi-i zise cuvintele-aceste: „Oare nebun eşti tu, frate? Dar nu se cuvine din parte-ţi O nebunie ca asta. Cu toată mâhnirea, mai rabdă.</p>
               <p>         Nu încerca să te măsuri cu unul mai tare ca tine, Cu al lui Priam fecior care aşa-i de temut şi de alţii.</p>
               <p>         Se-nfiora să-l înfrunte cu arma pe câmpul măririi Însuşi Ahile, deşi el cu mult te întrece-n putere.</p>
               <p>         Şezi liniştit la o parte acolo-ntre mulţii tovarăşi; Las' că ridică pe altul Aheii asupra lui Hector.</p>
               <p>         Şi-oricât de aprig şi nesăţios o fi el la bătaie, Cred eu că tot o să-şi plece voios spre odihnă genunchii, Dac-ar putea să mai scape din focul războiului crâncen.”</p>
               <p>         Asta zicând Agamemnon, pe fratele său îl abate, Drept şi cuminte vorbind; deci el se supune şi-ndată Oamenii lui bucuros de pe umeri îi scot armătura.</p>
               <p>         Scoală-se Nestor şi astfel Aheilor el cuvântează: „Doamne, ce mare durere-l ajunse pământul ahaic!</p>
               <p>         Ce-ar mai ofta călăreţul destoinic, bătrânul Peleus, Al Mirmidonilor Domn, bun meşter la grai şi la sfaturi, El care acasă la dânsul, când eu i-am fost oaspete-odată, Mă întreba de tot neamul şi fiii vitejilor noştri, De-ar auzi el acuma că stau tupilaţi şi de Hector Tremură toţi! De zei s-ar ruga el cu braţele-ntinse Viaţa să-i curme şi umbră să fugă pe lumea cealaltă.</p>
               <p>         Dare-ar puternicul Zeus şi Palas Atena şi-Apolon, Tânăr acum să fi fost ca odată când Arcadienii Pe la Cheladon la râu amarnic luptau cu Pilenii Şi-mpresuraseră Fea, cetatea pe apa Iardanos!</p>
               <p>         Ereftalion în fruntea duşmanilor sta ca o fiară Şi înarmat era el cuarmele lui Aretoos, Craiul acela vestit, de toţi poreclit Măciucaşul, Astfel femei şi bărbaţi îi ziceau, că doar el niciodată Nu se bătea ca ceilalţi cu arc şi cu suliţă lungă, Ci cu măciuca-i de fier spărgea înarmatele rânduri.190</p>
               <p>         Dar îl ucise Licurg hoţeşte, şi nu cu puterea, La o strâmtoare, pe unde cu greu mai putea de pieire Viaţa să-i scape măciuca. Licurg i-apucă înainte Şi-l zdupui la pământ c-o spintecătură din lance.</p>
               <p>         Armele-i, darul lui Ares, ca pradă luă de pe dânsul Şi le purta după asta el însuşi în luptele grele.</p>
               <p>         Ci-mbătrânind mai târziu Licurg şi-odihnindu-se acasă, Armele a dat să le poarte tovarăşu-i Ereftalion.</p>
               <p>         El dar, cu ele-narmat, pe toţi îi poftea la bătaie; Ei tremurau îngroziţi şi nimenea nu-i sta-mpotrivă.</p>
               <p>         Numai eu singur atunci cu inima ne-nfricoşată, Eu îndrăznii să-i răspund şi eram între dânşii mai tânăr.</p>
               <p>         Lupta cu el începui şi Atena-mi dădu biruinţa, Şi-ntre bărbaţi răpusei pe cel mai puternic şi mare: Lat ca o namilă-ntins la pământ se zbătea uriaşul.</p>
               <p>         Hei, de-aş fi tot aşa tânăr acuma şi-ntreg în putere, Iute ar avea el pe cine cu arma să-ntâmpine, Hector.</p>
               <p>         Iată, de faţă-s aici fruntaşii din toat-aheimea, Totuşi, niciunul nu sare voios împotriva lui Hector.”</p>
               <p>         Astfel îi ceartă moş Nestor, şi nouă s-avântă cu toţii.</p>
               <p>         Scoală-se cel mai întâi chiar craiul Atrid Agamemnon Şi după el se ridică bărbatul Tidid Diomede, Aias, cei doi luptători înarmaţi cu tărie de vifor, Idomeneu dup-aceea, şi soţu-i iubit Merione, Care era ca şi Ares acel ce omoară bărbaţii; Evemonid Evripil arătosul, şi-alăturea Toas Al lui Andremon fecior, şi în urmă slăvitul Ulise, Dânşii cu toţii voiau să se prindă la luptă cu Hector; Dar le vorbi călăreţul Gereniu, cumintele Nestor: „Sorţul acum aruncaţi să vedem noi îndată pe-alesul; El o să bucure mult pe mândrii feciori din Ahaia Şi-nveseli-se-va-n sine şi el, de putea-va să scape Teafăr acuma de crudul război şi de-ncaierul crâncen.”</p>
               <p>         Asta le zice, iar dânşii înseamnă un sorţ fiecare Şi dup-aceea l-aruncă în chivăra lui Agamemnon.</p>
               <p>         Oştile-n tabăr-atunci rugarea şi braţele-nalţă.</p>
               <p>         Ochii spre cer aţintind, aşa se ruga fiecare: „Doamne, fă sorţul să cadă lui Aias ori lui Tidide, Ori viteazului crai din Micena, bogata în aur.”191</p>
               <p>         Astfel urează mulţimea, şi clatină coiful moş Nestor Până ce sorţul lui Aias pe loc după voia oştirii Sare din el, şi un crainic îl duce-n duium pretutindeni Şi de la dreapta-l arată fruntaşilor cei din Ahaia; Nimenea însă nu-l ştie, de-aceea-l respinge. Dar iată, Când dup-aceea, purtându-l aşa în duium pretutindeni, Vine la cel care-l scrise şi-n chivără-l puse, laAias, 192</p>
               <p>         El se şi-ntinde cu mâna şi, când de la crainic ia sorţul, Semnul îl vede şi cum îl cunoaşte se bucură, sorţul Leapădă jos la picioarele lui şi voios apoi zice: „Sorţul, prieteni, i-al meu, de aceea cu voi împreună Tare mă bucur şi eu; socot că voi bate pe Hector.</p>
               <p>         Hai dar, cât eu m-oi găti şi-oi pune pe mine-armătura, Voi să rostiţi rugăciune-mpăratului celui din slavă, Dar pe tăcute-ntre voi ca să nu ia de veste Troienii; Ori glăsuiţi-o pe faţă, că n-am nici o teamă de nimeni.</p>
               <p>         Numai să vreau, că niciunul aici nu mă sperie-n luptă Cu meşteşug ori cu sila; doar cred că aşa nerăzboinic Nu m-a născut şi crescut la sânul ei scump Salamina.”</p>
               <p>         Asta el zise, iar ei se rugau împăratului Zeus, Şi cu privirea spre-nalturi aşa cuvânta fiecare: „Zeus părinte, prea-nalte slăvite stăpân peste Ida, Dă biruinţă lui Aias şi-ncinge-l cu fala măririi, Dacă tu ţii şi la Hector şi-ţi pasă la fel şi de dânsul, Fă s-aibă parte amândoi de aceeaşi putere şi slavă.”</p>
               <p>         Asta rugară când Aias punea sclipitoarele-i arme.</p>
               <p>         După ce el şi le puse pe toate-narmându-se bine, Iute porni şi în mersu-i părea uriaş ca şi zeul Armelor când la război s-alătură printre bărbaţii Care, de Zeus împinşi, se-ncaieră cu-nverşunare Moarte lăţind; tot astfel şi turnul Aheilor, Aias, Mare şi-nfiorător răsare c-un zâmbet în faţă; Paşii spre Hector mărind şi-nvârte puternica-i lance.</p>
               <p>         Cum îl văd astfel pe el, nespus se mai bucur-Aheii.</p>
               <p>         Dar pe Troieni îi cuprinde un tremur grozav pe tot trupul, Prinsă de teamă se zbate chiar inima-n pieptul lui Hector; Însă nu poate de-acum să ia fuga pieziş, să s-ascundă Printre mulţime-napoi, căci el a stârnit bătălia.</p>
               <p>         Aias s-apropie atunci şi poartă ca turnul de mare Pavăză, care din piele de bou e lucrată de Tihiu, Cel mai dibaci curelar din toţi care fuseră-n Hila; 193</p>
               <p>         Pavăza lucie el i-o durase din pieile-a şapte Boi încălaţi şi-o-ntărise în ferecătură de-aramă.</p>
               <p>         Pavăza asta ţiind-o-nainte şi pieptul păzindu-şi, Aias de Hector s-apropie atunci şi aşa-l ameninţă: „Hector, în luptă cu unul acum dumeri-te-vei bine Ce fel de oameni viteji mai au între dânşii Danaii, Nenumărând pe-acel leu, spărgător de şiraguri, pe-Ahile.</p>
               <p>         Dacă el încă la tabăra lui de pe lângă corăbii Şade mocnind de mânie pe craiul Atrid Agamemnon, Dar mai sunt alţii pe-aici, şoimani care pot să te-nfrunte.</p>
               <p>         Şi-ncă sunt mulţi. Ci haide, tu-ncepe lovitul şi harţa.”</p>
               <p>         Clatină Hector din coif şi neşovăind îi răspunse: „Aias Telamoniene, mărite păstor de oştire, Nu căuta să mă sperii ca pe uncopil care-i firav Sau ca pe-o biată femeie ce nu se pricepe la arme.</p>
               <p>         Eu doar ştiu bine luptatul şi cum se omoară bărbaţii, Ştiu să dau scutul de piei argăsite la dreapta, la stânga, Şi să mă apăr cu el şi să fiu neînvins la bătaie.</p>
               <p>         Ştiu să dau buzna cu carul în valma de cai şi de care, Ştiu să mă prind şi pedestru la jocul războiului crâncen.</p>
               <p>         Totuşi cât eşti de voinic, eu nu voi să-ţi dau ca mişelul Crunta-mi lovire pe-ascuns, ci pe faţă de pot să te birui.”</p>
               <p>         Zice şi lancea rotind, o vântuie Hector; ea însă Nu-l nimeri pe duşman, ci numai în scutu-i de piele, Tocmai deasupra de tot prin pătur-a opta de-acioaie.</p>
               <p>         Şase din pături pe toate le rupse ţepuşa de-aramă Şi-nţepeni într-a şaptea din piei. Dar pe urmă şi Aias, Nobilă viţă din Zeus, aruncă năstruşnica-i lance Şi nimereşte pe loc în scutul rotund al lui Hector.</p>
               <p>         Prin lucitorul său scut străbate năprasnica lance, Trece cu vârful apoi în platoşa-i mult măiestrită Şi-alunecând spre deşerturi îi rupe cămaşa de zale; Pleacă-se Hector atunci şi scapă de neagra urgie.</p>
               <p>         Lăncile lungi dup-aceea smucind amândoi, laolaltă Tabără-ntocmai ca leii ce mistuie carnea de crudă Sau ca sălbatici vieri care nu mai slăbesc în putere.</p>
               <p>         Fiul lui Priam întâiul cu suliţ-ajunse la mijloc Scutul lui Aias, dar nu-l putu rupe, căci dete de-aramă Suliţa şi se-ndoi. Dar Aias se saltă, străpunge Scutul cu lancea şi-mpinge-napoi pe năvalnicul Hector, Ceafa-i retează uşor şi şuruie sânge dintr-însa.</p>
               <p>         Nu stă din lupt-al lui Priam fecior, ci, cu toată rănirea, El se dă-n lături puţin şi cu mâna-i vânjoasă ridică Un bolovan colţuros şi negru ce sta pe câmpie Şi, repezindu-l asupra lui Aias, îi zguduie scutul Vajnic de piele de bou şi zăngăne arama-i ciocnită.</p>
               <p>         Aias la rându-i luă un mai mare pietroi şi-nvârtindu-l, Tare-l izbi peste el cu o straşnic de mare putere; Scutul îi sparse pocnindu-l cu steiul ca piatra de moară Şi-l vătămă în genunchi, că îndată căzu el pe spate, Scutul de sine-apăsând; îl sculă însă repede Apolon.</p>
               <p>         S-ar fi luat acum ei la harţă pieptişă din săbii, Dacă doi crainici, doi soli trimişi de bărbaţi şi de Zeus, 194</p>
               <p>         N-ar fi venit câte unul de-o parte şi alt-a oştirii, Oameni cuminţi amândoi, Ideu şi Taltibiu. Toiagul Iute-şi întinseră acolo-ntre ei şi oprindu-i pe dânşii, Astfel le zise Ideu, chibzuitul, cumintele crainic; „Dragii mei fii, încetaţi şi nu vă mai bateţi acuma, Cel care tună prin nori vă iubeşte pe voi deopotrivă.</p>
               <p>         Vrednici sunteţi amândoi, o vedem şi o cunoaştem cu toţii; Iată că s-a înnoptat şi e bine să ştim şi de noapte.”</p>
               <p>         Aias Telamonianul aşa lui Ideu îi răspunse: „Crainice, puneţi pe Hector acestea din gură să-mi spuie, El doar pofti pe viteji, pe toţi de la noi, la bătaie.</p>
               <p>         Facă-nceputul şi eu m-oi supune întocmai ca dânsul.”</p>
               <p>         Zise lui Aias atunci încoifatul şi marele Hector: „Aias, de vreme ce datu-ţi-au zeii mărime, putere Şi chibzuinţă, de eşti tu în fruntea voinicilor voştri, Să încetăm cu bătaia pe ziua de azi, apoi mâine Iar ne vom prinde amândoi cu armele până ce zeii Ne vor desprinde pe urmă, şi-or face să biruie unul; Iată că s-a înnoptat şi-i bine să ştim şi de noapte.</p>
               <p>         Tu mulţumi-vei aşa pe Ahei care stau la corăbii, Dar mai ales pe ai tăi şi oştirea venită cu tine; Eu deopotrivă la mine, în marea cetate-a lui Priam, Înveseli-voi pe-ai mei, bărbaţi şi femei de la Troia, Care-nălţa-vor apoi prin temple la zei mulţumire.</p>
               <p>         Hai să ne facem şi daruri, un schimb de slăvite odoare, Ca între Ahei şi Troieni să zică de noi oarecine: Vrajba, ce mistuie vieţi, silitu-i-a la încleştare, Dar se desprinseră ei împăcaţi amândoi ca prieteni.”</p>
               <p>         Astfel îi zise şi spada ţintată-n argint i-o întinse, Teaca-mpreună cu spada şi chinga-i frumoasă de piele.</p>
               <p>         Aias îi dete şi el un şerpar sclipitor de porfiră.</p>
               <p>         El dup-aceea se-ntoarse-napoi între Ahei la corăbii, Hector se duse-n duium la Troieni care se bucurară, Cum îl văzură pe el că vine spre tabără teafăr, Nevătămat de-a lui Aias putere şi mână cumplită.</p>
               <p>         Veseli îl duseră-n Troia, căci n-aveau nădejde să scape.</p>
               <p>         Dar şi pe Aias Aheii tot veseli îl duseră-n cortul Lui Agamemnon Atrid, care s-a bucurat deopotrivă De biruinţă. Iar cum ei la corturi în urmă sosiră, Le înjunghie Agamemnon în cinstea lui Aias un taur Mare, cincar, mulţumind celui neîntrecut în putere.</p>
               <p>         Ei îl jupiră. – l gătiră, îl îmbucăţiră şi bine Carnea tăind-o felii şi o trecură-n frigări şi-o prăjiră Peste jeratic şi-o traseră apoi de pe foc rumenită.195</p>
               <p>         Când isprăviră cu toate la urmă şi masa fu gata, Benchetuiau, şi avea cuvenitul mertic fiecare.</p>
               <p>         Spetele late ale boului datu-le-a-n cinstea lui Aias Însuşi mai-marele Domn, viteazul Atrid Agamemnon.</p>
               <p>         Când şi-alinară pe urmă cu toţii şi sete şi foame, Prinse întâi între ei să-şi spună gândirea bătrânul Nestor, al cărui sfat fu cel mai cuminte de-a pururi, El sănătos cugetând, vorbi adunării şi zise: „Doamne-Agamemnon şi voi ceilalţi căpitani ai oştirii, Sunt o mulţime de-Ahei care s-află căzuţi pe câmpie; Crâncenul Ares stropitu-le-a sângele lângă Scamandru Şi-a azvârlit a lor suflete biete pe lumea cealaltă.</p>
               <p>         De-asta şi trebuie mâine din zori să-nceteze bătaia, Ca să putem, adunaţi împreună, s-aducem în care Morţii cu boi şi cu muli, şi să ardem apoi a lor trupuri Lângă corăbii, ca noi fiecare să ducem acasă Oasele lor la copii, de-o fi să ne-ntoarcem în ţară; Şi să durăm după asta din ţărnăla rug o movilă Mare, un singur mormânt, şi să înălţăm pe aproape Ziduri cu turnuri înalte, adăpost pentru noi şi corăbii, 196</p>
               <p>         Şi la tot turnul să facem noi tari şi vârtoase încheiate Porţi ca să poată să umble telegile noastre şi caii, Şi să săpăm pe la ziduri un şanţ mai afund în afară; Şanţul, săpat împrejur, va opri călăreţi şi pedeştri, Dacă vom fi năpădiţi cumva de Troieni la bătaie.”</p>
               <p>         Zise, şi craii cu toţii primiră povaţa lui Nestor.</p>
               <p>         În cetăţuie Troienii ţineau pe atunci adunare Straşnică, plină de larmă, la poarta din curtea lui Priam.</p>
               <p>         Vorba deschise întâi înţeleptul Antenor şi zise: „Daţi ascultare, Troieni, Dardani şi tovarăşi de arme, Ca să vă spun două vorbe din inimă povăţuite.</p>
               <p>         Haide mai bine să dăm pe Elena din Argos şi-averea-i Ca să le ducă Atrizii cu ei. În zadar ne mai batem; Noi am călcat jurământul şi n-o să ne fie spre bine, Ba dimpotrivă, socot, dacă n-om vrea noi asta s-o facem.”</p>
               <p>         Zise, şi-ndată şezu; dar pe loc se sculă între dânşii Falnicul Paris, bărbatul Elenei cea-n plete bogată, Şi la bătrânul Antenor aşa se răsti de mânie: „Tare mă superi, Antenor, când vii tu cu sfaturi de-aceste; Ştii să ne spui doar şi altă povaţă mai bună ca asta.</p>
               <p>         Dacă tu însă cu tot înadinsul dai sfatul acesta, Nu mai încape-ndoială că zeii luatu-ţi-au mintea.</p>
               <p>         De-asta vorbi-voi deschis şi nu m-oi sfii a vă spune Una şi bună din parte-mi: eu n-o dau-napoi pe femeie.</p>
               <p>         Numai averile aduse de mine din Argos acasă, Toate le-aş da bucuros şi chiar le-aş spori de la mine.”</p>
               <p>         Zice şi-n scaun s-aşază. Se scoală-ntre ei apoi Priam Dardanianu-mpăratul bătrân ca un zeu de cuminte, Şi sănătos chibzuind, ia cuvântul în faţ-adunării: „Daţi ascultare, Troieni, Dardani şi tovarăşi de arme, Vreau să vă dau o povaţă din inimă povăţuită.</p>
               <p>         Mergeţi acum şi cinaţi cum vă este obiceiu-n cetate Şi s-aveţi grijă de pază, vegheaţi fiecare. Iar mâine Crainicul nostru Ideu să mânece drept la corăbii, Lui Agamemnon să-i spuie şi fratelui său, lui Menelau, Vorba lui Paris, feciorul meu începătoru-nvrăjbirii; Şi să întrebe cu grai cumpănit, dacă vor să-nceteze Cu bătălia-ntre noi pân-om strânge şi arde-vom morţii; Dar după asta din nou război-ne-vom până ce soarta Ne va desprinde din arme şi unor-ar da biruinţa.”</p>
               <p>         Asta le zise, iar ei auzindu-l, cu drag îl ascultă.</p>
               <p>         Oastea prin tabără-n cete-mpărţite s-a pus să cineze; Iar dimineaţa Ideu cu solie porni spre corăbii Şi pe bărbaţii Danai îi găsi adunaţi laolaltă, Tocmai în dosul corăbiei lui Agamemnon, şi-acolo, Stând pe la mijlocul lor, el aşa cu glas tare le zise: „Crai Agamemnon şi voi căpetenii mai mari din Ahaia, Priam, al meu domnitor, şi marii fruntaşi de la TroiaMi-au poruncit să vă spun, de-ar fi să vă placă şi vouă, Vorba lui Paris, acel care e-ncepătoru-nvrăjbirii, Cum c-avuţia ce dânsul aduse-n corăbii la Troia -</p>
               <p>         Bine-ar fi fost dacă el pierea înainte de asta! -</p>
               <p>         Toată v-ar da-o voios şi chiar de la sine-ar spori-o.</p>
               <p>         Dar pe Elena, soţia slăvitului vostru Menelau, Nu vrea s-o dea înapoi, măcar că-l îndeamnă Troienii.</p>
               <p>         Mai îmi dădură poruncă să-ntreb, dacă vreţi să-nceteze Crunta bătaie-ntre noi pân-om strânge şi arde-vom morţii, Dar după asta din nou război-ne-vom până ce soarta Ne va desprinde din arme şi unor-ar da biruinţa.”</p>
               <p>         Crainicul asta vorbi, ei molcom tăcură cu toţii.</p>
               <p>         Rupse tăcerea la urmă bărbatul Tidid Diomede: „Nici a lui Paris avere să nu mai primiţi de la Troia, Nici pe Elena; de-acum e ştiut şi un nerod o pricepe Cum că-i ajuns la grumazul Troienilor ştreangul pieirii.”</p>
               <p>         Zise, şi-Aheii cu el învoindu-se toţi chiotiră Plini de mirare, auzind ce le spuse Tidid călăreţul, 197</p>
               <p>         Şi domnitorul Atrid aşa lui Ideu îi răspunse: „Singur tu crainice-auzi cuvântul Aheilor. Iată Cum ei acuma-ţi răspund; îmi place şi mie răspunsul.</p>
               <p>         Cât despre arderea morţilor nu mă pun eu împotrivă.</p>
               <p>         Nu e nimic de cruţat, dacă-i vorba de morţi, şi se cade Să-i împăcăm mai devreme dând focului moartele trupuri.</p>
               <p>         Iată, iau martor pe Zeus, al Herei bărbat, tunătorul.”</p>
               <p>         Zise, şi-ndată spre zei ridică el sceptrul. Trimisul, Calea luând înapoi, se-ntoarse la deal în cetate, Unde Troienii şedeau în sobor cu Dardanii, cu soţii, Şi aşteptau pe Ideu, înţeleptul lor crainic, să vie.</p>
               <p>         Dânsul în urmă venind, stătu pe la mijloc şi spuse Vestea ce-aduse cu el. Deci repede ei se gătiră Unii să care la leşuri, iar alţii la trunchiuri de lemne.</p>
               <p>         Dar şi Aheii la fel se tot sârguiau la corăbii Leşuri s-aducă şi ei, şi sarcini de lemne să care.</p>
               <p>         Soarele abia apucase pe câmp să reverse lumina Şi să se-nalţe în slavă din apele lui Ocheanos Line şi-afunde, când ei pe câmpie, Troienii şi-Aheii, Se întâlneau. Ci cu greu cunoşteau pe ai lor fiecare.</p>
               <p>         De-asta spălau de pe ei măcşala de praf şi de sânge Şi în căruţe-i urcau cu fierbinte plânsoare stropindu-i.198</p>
               <p>         Nu-i lăsa Priam să plângă; de aceea şi ei pe tăcute Morţii pe rug îi ticseau cu inima frântă de jale.</p>
               <p>         După ce-i arseră. – ndată plecară cu toţii la Troia, Dar şi Aheii la fel se tot străduiau între dânşii, Morţii pe rug îi ticseau cu inima frântă de jale.</p>
               <p>         După ce-i arseră. – ndată plecară şi ei la corăbii.</p>
               <p>         Încă-nainte de zori, când noaptea cu ziua se-ngână, Cete de-Ahei pe alese la rug s-adunară şi grabnic Ţărna săpau împrejur şi-ncepură să-nalţe-o movilă Mare, un singur mormânt, şi-n preajmă pe urmă durară Ziduri cu turnuri înalte, adăpost pentru el şi corăbii Şi la tot turnul pe rând făcură vârtos încheiate, Porţi ca să poată să umble telegile şi telegarii, Iar pe aproape de zid şi de-a lungul săpară ei şanţul Mare şi lat şi afund, şi pari înăuntru bătură.</p>
               <p>         Asta lucrară Danaii atunci pe acolo. Iar zeii, Care stăteau împreună cu Fulgerătorul din nouri, Se minunau în Olimp de falnica lor zidărie.</p>
               <p>         Zise cu ciudă-ntre ei Poseidon, al lumii cutremur: „Zeus, părinte, mai poate pe largul pământ oarecine Zeilor nouă să-şi spuie de-acum chibzuirea şi gândul?</p>
               <p>         Nu vezi tu cum pe câmpie pletoşii oşteni din Ahaia Pentru corăbii un zid cu şanţ şi palan ridicară Fără ca zeilor jertfe bogate-nainte să-nchine?</p>
               <p>         Zidului vestea-i va merge departe, cât soarele ajunge Şi-o să se uite acel zid ce eu cu Apolon în slujba Lui Laomedon făcui împrejurul oraşului Troia.”</p>
               <p>         Zeus, stăpânul furtunii, grozav necăjit îi răspunse: „Ce-ai zis, tu Doamne, puternice care cutremuri pământul!</p>
               <p>         Numai un alt zeu putea să se teamă de una ca asta, Unul cu mult mai puţin avântos şi puternic ca tine.</p>
               <p>         Vestea-ţi va merge doar ţie departe cât soarele ajunge; Las' dar şi fii liniştit. Ci după război, când Aheii Au să se-ntoarcă-napoi cu corăbii în scumpa lor ţară, Sparge-le zidul atunci şi surpă-l în apele mării, Malul oricât e de mare, cu prund mi-l acoperă iară Urmă să nu mai rămâie din straşnicul zid de-apărare.”</p>
               <p>         Asta vorbiră-ntre ei, şi aşa se-nţeleseră zeii.</p>
               <p>         Până ce soarele apuse gătiră lucrarea şi-Aheii, Boi înjunghiară la corturi şi prinser-apoi să cineze.</p>
               <p>         Iată. – ncărcate cu vin din Lemnos venind poposiră Multe corăbii la mal; trimise erau de Euneos, Al Ipsipilei fecior născut cu viteazul Iason.</p>
               <p>         El a trimis osebit ca dar la corăbii s-aducă Vedre o mie de vin lui Menelau şi lui Agamemnon.199</p>
               <p>         Vin neguţau la corăbii pletoşii feciori din Ahaia200</p>
               <p>         Unii pe fier sclipitor, iar alţii în schimb cu aramă, Alţii cu piei şi cu vite şi oameni căzuţi în robie, Şi-mbelşugat-a fost masa ce dânşii făcură. De-aceea Benchetuiau peste noapte voinicii pletoşi din Ahaia; Dar şi Troienii la fel petreceau cu ai lor în cetate.</p>
               <p>         Cel care tună-n văzduh menindu-le-a rău peste noapte Tot bubuia-ngrozitor şi, galbeni de teamă, Danaii Vin picurau la pământ din paharele pline. Niciunul Nu bea-nainte de-a fi închinat neînvinsuluiZeus, Dar mai la urmă ei darul somniei primind, adormiră.</p>
            </div>
            <div type="div2">
               <head>         Cântul VIII</head>
               <p>Zorile-n văl şofraniu pe pământ se iviră, când Zeus, Fulgerătorul ceresc, a făcut adunare cu zeii Sus pe-a Olimpului culme, pe cea mai înaltă din toate.</p>
               <p>         Prinse-a vorbi el apoi şi zeii stau toţi să-l asculte: „Zeilor toţi şi zeiţelor toate, auziţi de la mine Vorba ce voi să vă spun dup-a inimii poftă şi vrere.</p>
               <p>         Nimeni să nu se-ncumete acuma porunca să-mi calce, Nici o zeiţă, niciunul din zeii ceilalţi, ci cu mine Una să fiţi ca mai iute să-nchei începuta lucrare.</p>
               <p>         Cum o să simt că vreunul e dus de la noi şi mai umblă Una din armii s-ajute, pe-Ahei ori pe cei de la Troia, El pe Olimp se va-ntoarce bătut şi făcut de ocară; Ori îl apuc şi-i dau drumul în bezna Tartarului negru, Colo departe sub glie-n prăpastia cea mai afundă, Temniţa oarbă cu poarta de fier şi cu pragul de-aramă, Jos pe sub lumea cealaltă pe cât pe sub cer e pământul.201</p>
               <p>         Şti-va el astfel cât eu pe voi toţi vă întrec în putere.</p>
               <p>         Spre încercare, poftim, dacă vrea fiecare s-o ştie: Dacă de cer atârna-veţi un lanţ cu belciuge de aur Şi vă veţi prinde de el împreună voi zei şi zeiţe, Nu veţi putea din Olimp să trageţi la vale pe Zeus, Cel mai înalt domnitor, cu toată strădania voastră.</p>
               <p>         Dar dacă lanţul l-oi trage spre mine şi eu cu-nadinsul, Repede am să vă salt spre cer cu pământul, cu marea Şi am să leg dup-aceea de piscul Olimpului lanţul, Jur împrejur şi în slăvi au să spânzure toate ale lumii; Iată cât sunt eu mai tare decât muritorii şi zeii.”</p>
               <p>         Asta le zise Cronid; ei molcom tăcură cu toţii Şi se uimiră auzind ce straşnic vorbi. Numai Palas Cea cu privirea-nstelată putu mai târziu să-i răspundă: „Fiu al lui Cronos, al nostru părinte, tu vârful puterii, Bine cunoaştem şi noi că puterea ta-i nebiruită, Însă ni-e jale de bieţii Danai, de oştenii războinici, Care la Troia tot pier împlinindu-şi ursita lor tristă.</p>
               <p>         Noi ne-om lăsa de război, dac-aşa ţi-e porunca şi voia, Numai cu sfatul îi vom sprijini, poate bine le-ar prinde; Mi-e să nu piară cu toţii, că prea înciudat eşti pe dânşii.”</p>
               <p>         Zeus zâmbi părinteşte şi zise zeiţei Atena: „N-avea tu grijă, copila mea scumpă. Eu nu ţi-am spus asta Ţie cu totu-nadins; tot bun voi fi iară cu tine.”</p>
               <p>         Zice, şi-nhamă la caru-i doi cai cu copite de-aramă Repezi ca vântul în zbor şi cu falnice coame aurite; Haină de aur îmbracă pe trup şi ia biciul de aur, Care-i frumos răsucit, şi în chelnă suindu-se ZeusŞfichiuie zmeii de drum. Voios ei zburând, apucară Calea-ntre cer şi pământ, şi-ndată sosi pe Gargaros, 202</p>
               <p>         Creştetul muntelui Ida cel plin de izvoare, adăpostul Fiarelor, unde-i e templul şi-i fumegă altarul. Acolo Caii din zbor şi-i opri al lumii şi al zeilor tată Şi de la car slobozindu-i, ticsi nişte nori peste dânşii, Şi bucuros de mărire şezând după asta pe-o culme, Ochii-ncepu să şi-i plimbe spre tabără şi spre corăbii.</p>
               <p>         Iată, prin corturi atunci pletoşii Ahei din merinde Se ospătară în pripă şi-ncinseră arme viteze.</p>
               <p>         Se înarmară-n cetate o dată cu ei şi Troienii, Care erau mai puţini, dar totuşi stau gat-a se bate Pentru copii şi femei, nevoia-i silea deopotrivă.</p>
               <p>         Vraişte poarta-au deschis, şi oastea roia, pedestrime Şi călăreţi, şi grozav era durătul lor pe câmpie.</p>
               <p>         Când dup-aceea s-apropie oştile cele-nvrăjbite, Prind să se-ncaiere paveze, lănci şi puteri de războinici, Toţi ferecaţi în aramă. S-ajung buricatele scuturi Şi se izbesc laolaltă şi-i vuiet şi larmă cumplită.</p>
               <p>         Groaznic amestec de vaier şi chiot s-aude din gura Celor ce cad ori înving şi leoarcă de sânge-i pământul.</p>
               <p>         Cât mai era dimineaţă şi-n creştere ziua cea sfântă, Ploaie de-o parte şi alta curgeau zburături şi într-una Oameni din cete picau. Dar când era soarele-n cruce, 203</p>
               <p>         Tatăl olimpic atunci destinse cântaru-i de aur, Puse în talgere două din sorţile morţii amare, Un-a Troienilor, alt-a Danailor; prinse de mijloc Cumpăna şi o ţinu în văzduh. A Danailor soartă Se-ncovoie spre pământ şi dete de rodnica glie, Iar a Troienilor merse în sus până-n bolta din slavă.204</p>
               <p>         Zeus atunci de pe Ida vârtos începu să detune Şi fulgera între Ahei. Iar dânşii, când asta văzură, Fură uimiţi şi cuprinşi de galbenă spaimă cu toţii.</p>
               <p>         Nu cutezau să mai stea Agamemnon şi Idomeneus, Nu mai stăteau împotrivă vultanii războiului, Aias.</p>
               <p>         Veghea Danailor, Nestor, el singur 'napoi rămăsese, Dar de nevoie, fiindcă rănit îi fusese fugarul Dintr-o săgeat' a lui Paris, bărbatul pletoasei Elene.</p>
               <p>         El cu-o săgeată-l pălise la creştet în cap, unde creşte Şuviţa coamei dintâi şi lovirea-i urmată de moarte.</p>
               <p>         Boldu-i pătrunse în creier şi calul săltă de durere; Rostogolindu-se apoi el făcu să se-nvalmeşe caii.</p>
               <p>         Când a sărit din teleagă bătrânul să taie frânghia Calului cel lăturaş, năpădiră sirepii lui Hector Repezi acolo prin goană mânaţi de el însuşi, de Hector Cel îndrăzneţ. Şi era în primejdie viaţa lui Nestor; Însă deodată-l văzu Diomede vârtos strigătorul Care, sălbatic răcnind, aşa-lînteţi pe Ulise: „Laertiad Odiseu, tu 'nalte şi preaiscusite, Oare-ncotro ai dosit-o şi fugi ca mişelul în gloată?</p>
               <p>         Nu mai fugi, că te poate străpunge vreo suliţă-n spate, Stai s-apărăm pe moş Nestor de fiara ce vine spre dânsul.”</p>
               <p>         Asta ţipă Diomede, dar nu vru s-asculte Ulise, Ci o luă la picior spre tabăra de la corăbii.</p>
               <p>         Dar Diomede, chiar singur, în fruntea oştirii pătrunse, Caii oprindu-i în faţa telegii bătrânului Nestor Prinse să strige la el şi zise cuvinte ce zboară: „Prea-ţi dau de furcă ostaşii cei tineri în luptă, moş Nestor, Nu mai eşti doar în putere, căci greu bătrâneţea te-apasă Şi vizitiul ţi-i slab şi caii ţi-s grei de picioare.</p>
               <p>         Urcă-te dar în teleagă la mine să vezi cum e felul Cailor mei, telegarii lui Tros, care ştiu pe câmpie Repede goană să dea şi să fugă-napoi şi-nainte.</p>
               <p>         Eu i-am luat lui Eneas şi-mprăştie spaimă prin luptă.</p>
               <p>         Las' pe tovarăşi să cate de-ai tăi, iară noi împreună Vin' să zorim pe ai mei spre Troieni ca să ştie şi Hector Cât de amarnic mai bate şi suliţa-n mâinile mele.”</p>
               <p>         Asta-i vorbi, şi moşneagul voios se grăbi să-l asculte, Grijă de caii lui Nestor avur-amândoi vizitiii, Oameni puternici, Stenel şi Eurimedonte bărbatul.</p>
               <p>         Ei se urcară pe urmă-n teleag. – amândoi căpitanii; Nestor luând dup-aceea lucioasele hăţuri în mână, Dă telegarilor bici şi îndată erau lângă Hector.</p>
               <p>         Cum el venea-nspulberat, cu lancea-l ochi Diomede.</p>
               <p>         Nu-l nimeri pe viteaz, ci pe Eniopeus Tebanul, Care era vizitiul lui Hector, pe când telegarii El şi-i mâna. Şi împuns cu lancea fiind la gurguiul Pieptului, fu răbufnit de pe car, de se deteră-n lături Caii de spaimă, iar viaţa şi vlaga secară dintr-însul.</p>
               <p>         Moartea lui Eniopeu îl duru peste seamă pe Hector.</p>
               <p>         El pe tovarăşul mort, cu toată mâhnirea-i, lăsându-l Lat pe ţărână, căta un deliu mânător de teleagă.</p>
               <p>         Nu lipsi el îndelung, că Hector îndată pe-acolo Dete de Arheptolem, al lui Ifitos fiu fără teamă.</p>
               <p>         El îl pofti să se urce şi frânele-n mână-i întinse.</p>
               <p>         Pacoste mare, urgie cumplită ar fi fost dup-aceea Şi, ca o turmă de oi ţărcuită, dând fuga Troienii S-ar fi închis în cetate, de nu vedea Zeus din slavă.</p>
               <p>         El între nori bubuind, deodată zvârli sclipitorul Fulger, de-ajunse-naintea sirepilor lui Diomede.</p>
               <p>         Flacără groaznic-atunci pufni din aprinsa pucioasă Şi, speriaţi, amândoi telegarii sub car se pitiră.</p>
               <p>         Scapă din mâna lui Nestor lucioasele hăţuri de piele, Şi, de cutremur cuprins, el astfel dă zor lui Tidide: „Hai, Diomede, 'napoi s-o rupem la fugă cu caii, Nu vezi că nu ne mai vine de-acum ajutor de la Zeus?</p>
               <p>         Azi, biruinţa din parte-i e dată duşmanului nostru.</p>
               <p>         Mâine ne-o dă el şi nouă la fel, dacă vrea să ne-o deie.</p>
               <p>         Gândul lui Zeus nu poate pe lume să-l mute niciunul, Cât ar fi el de puternic, pe toţi doar îi biruie Zeus.”205</p>
               <p>         Dar Diomede răspunse aşa împotriva lui Nestor: „Vorbele tale, moş Nestor, sunt bine grăite şi drepte, Dar mă munceşte un cuget şi tot mai amarnic mă scurmă.</p>
               <p>         Zice-va Hector odată Troienilor săi cu mândrie: Eu l-am gonit pe Tidid şi de mine fugi la corăbii.</p>
               <p>         Astfel mândri-se-va el, mai bine-nghiţi-m-ar pământul!”</p>
               <p>         Caii cu mâna strunind moş Nestor la asta răspunse: „Alei, ce vorbă mi-ai spus, tu fiu de viteaz! Dacă Hector Zice-va chiar că tu eşti bărbat neviteaz şi nevrednic, Tot n-o să-l creadă pe el Troienii precum şi Dardanii Şi mai cu seamă nevestele atâtor oşteni de la Troia, Tineri în floare ce-n pulbere tu i-ai trântit la bătaie.”</p>
               <p>         Asta bătrânul grăi, şi teleaga întoarse la fugă Iute prin valmă-napoi. Din urmă c-un huiet năprasnic Hector şi armia lui împroşcau lovituri dureroase, Şi chiui după el încoifatul şi marele Hector: „Prea te cinsteau la ospeţe Danaii pe tine, Tidide, Ei îţi dau loc de frunte, friptură şi pline pahare.</p>
               <p>         Cinstea vei pierde de-acuma, căci iată, tu eşti o muiere.</p>
               <p>         Cară-te, famene tu, că din cale tu n-ai să mă-nlături, Zidul tu n-ai să ni-l sui, femei de-ale noastre robite N-ai să mai duci la corăbii; mai iute ţi-oi pune eu capul.”</p>
               <p>         Hector aşa-l ocăra; la cumpănă stă Diomede, Caii s-asmută-napoi, să ia în primire pe Hector, Asta de trei ori gândi şi de trei ori la cumpănă stete, Dar de pe Ida, din munţi, de trei ori tună Înţeleptul, Semn că trecu la Troieni biruinţa mereu schimbătoare.</p>
               <p>         Hector atunci chiuind, pe-ai săi începu să-i întarte: „Voi Licieni şi Troieni şi Dardani, luptători din aproape, Fiţi, o prieteni, bărbaţi şi nu mai slăbiţi în vârtute.</p>
               <p>         Ştiu doar că Zeus e bun şi el îmi vesti izbândire Şi înălţare în slăvi, iar Aheilor prăpăstuire.</p>
               <p>         Nişte nebuni, se căzniră ei ziduri de-acestea să-nalţe, Şubrede şi de nimic; zăgaz doară nu mi-or fi mie.</p>
               <p>         Şanţul de-alături de zid sări-l-vor uşor telegarii.</p>
               <p>         Iar după asta, când eu voi sosi la corăbii, voi gata Focul acolo s-aveţi, îngrijiţi să-mi aduceţi tăciunii, Foc la corăbii să pun şi să tabăr cu suliţa-ntr-înşii, Când uluiţi la corăbii, de fum, or da buzna să fugă.”</p>
               <p>         Zise şi caii pe urmă aşa începu să-i asmută: „Tu Pintenogule, Murgule, Şargule şi tu Bălane, 206</p>
               <p>         Hai şi plătiţi-vă astăzi de multa-ngrijire ce-avurăţi Odinioară, când fiica măritului crai Aetion Vouă plăcutul nutreţ înainte v-a pus şi ea însăşi Vin v-a turnat, dac-avurăţi voi poftă, mai repede vouă Chiar decât mie, cu toate că eu sunt bărbatul ei tânăr.</p>
               <p>         Hai dar, cu mine-mpreună grăbiţi să luăm de la Nestor Pavăza nepreţuită, că pomina-n cer îi ajunse, Doar e leită în aur, şi toartele ei pe de-a-ntregul Şi de pe umerii lui Diomede noi astăzi să smulgem Platoşa cea măiestrită, lucrată de zeul Hefestos.</p>
               <p>         Dacă noi astea luăm de la dânşii, eu cred că Aheii Chiar astă-noapte se suie şi pleacă-napoi în corăbii.”</p>
               <p>         Asta el zise fălos. Pe loc tresări de mânie Hera pe tronu-i ceresc şi vui de cutremur Olimpul.</p>
               <p>         Zeului mare Poseidon apoi cuvânta îndârjită: „Vai preaputernice zeu, cutremurul lumii, cum oare Inima nu ţi se frânge că pier pe câmpie Danaii, Ei care tot îţi aduc în oraşul Helica şi-n Eghe207</p>
               <p>         Daruri frumoase şi multe? Voieşte-le dar biruinţa.</p>
               <p>         Dac-am voi dinadins, noi toţi care suntem cu dânşii, Să-nlăturăm pe Troieni şi să ţinem în strună pe Zeus, Singur ar sta el pe Ida şi-acolo şi-ar plânge norocul.”</p>
               <p>         Zeul Cutremur atunci răstit îi răspunse zeiţei: „Ce spui tu, Hera, aşa îndrăzneaţă la limbă? Eu n-aş vrea, Doamne fereşte, vreodată noi zeii ceilalţi să ne punem La încercare cu Zeus, căci el e cu mult mai puternic.”</p>
               <p>         Asta Poseidon şi Hera vorbir-amândoi între dânşii Cât era locul întins de la zidul cu şanţ la corăbii Plin era numai de cai cu telegi şi de oaste cu scuturi Care se tot îmbulzeau, căci Hector, ca zeul de sprinten, Şi-i îngloti pe Troieni, când Zeus îi dete mărire.</p>
               <p>         Vasele dânsul atunci ar fi ars, dacă Hera slăvita Nu se grăbea să-l întarte pe craiul Atrid Agamemnon Iute să-ndemne pe-Ahei, când prinse şi el să se mişte.</p>
               <p>         Merse viteazul grăbit spre vase şi corturi ahee; Mantia-i roşie, mare ţiind-o cu mâna cea plină Stete pe-a lui Odiseu corabie neagră şi lată, Care la mijloc în tabăr' a fost, să-l audă de-o parte Şi-alt' a oştirii, de sus de la cortul lui Aias Telamon Pân' la Ahile, căci ei la capăt aveau a lor vase: Doar se puteau bizui în tăria de suflet şi braţe.</p>
               <p>         Ţipă Agamemnon de-acolo spre armia toată: „Ruşine Vouă, netrebnici Danai, numai faţa-i de voi, numai gura.</p>
               <p>         Unde e lauda voastră şi fala? Ziceam noi că suntem Cei mai viteji. V-amintiţi de palavrele voastre din Lemnos; Vă îmbuibaţi pe acolo cu cărnuri de boi şi când lacomi Beaţi din ulcioarele rase de vin, cu ce mare mândrie Vă lăudaţi că duşmani câte-o sută şi două veţi bate Fieştecare-n război, dar astăzi nu facem cât unul Singur, cât Hector, că iată, el vaseleni le va arde.</p>
               <p>         Zeus părinte, e oare-ntre domnii cei mari oarecine Astfel de tine bătut şi surpat de pe culmea măririi?</p>
               <p>         Totuşi altarul tău mândru eu nu-l ocolii niciodată Cât m-am cărat în corabie-ncoace, ba într-una Ţi-am închinat orişiunde grăsime şi buturi de tauri, Numai ca Troia să surp şi să spulber făloasele-i ziduri.</p>
               <p>         Dar împlineşte-mi încalte dorinţa de astăzi. Fă, Doamne, Teferi de-aici să fugim şi fuga pe noi să ne scape, Nu-i mai lăsa pe Ahei ca să-i zdrumece astfel Troienii.”</p>
               <p>         Zise, iar tatăl ceresc cu milă se-ntoarse la plânsu-i, Se învoi la aman să-i mântuie oastea şi-ndată El îi trimise un semn, cea mai sigură piază, un vultur Care ţinea încleştat între gheare un pui de fugarnic Cerb şi pe el l-azvârli spre altarul măreţ unde-Aheii Pururea jertfe aduceau lui Zeus atotmenitorul.</p>
               <p>         Cum au văzut zburătoarea venind de la Zeus, săriră Toţi mai aprins la Troieni, din nou se-nfocară la luptă.</p>
               <p>         Nimenea între Danai, deşi erau mulţi, dup-aceea Nu se mândri c-a trecut înainte cu caii mai iute Ca Diomede sărind peste şanţ şi dând piept cu duşmanii.</p>
               <p>         El mai înainte pălindu-l, strivi pe-Agelaos troianul, Fiul voinic al lui Fradmon, când el o dosi cu teleaga; Suliţa-n spatele-ntors între umeri la fugă-i înfipse Pieptu-i cu totul răzbind. De moarte rănit Agelaos Cade cu bufnet din car, şi-i zuruie-arama pe dânsul.</p>
               <p>         După Tidid, Agamemnon urma şi Menelau, Atrizii; Aias pe urmă, cei doi ferecaţi în tăria năvalei, Idomeneu şi alături de el mânătorul telegii, Ucigătorului Ares asemenea-n tot, Merione; Şi-al lui Evemon fecior, fălosul oştean Evripilos, Teucros, al nouălea, arcul strunind a venit dup' aceea.</p>
               <p>         Dânsul se puse sub scutul viteazului Aias Telamon; Pavăza-i Aias înlături dădea, şi războinicul Teucros, Iute cu arcul ochind, săgeta în duium pe oricine.</p>
               <p>         Când la pământ fără viaţă pica din săgeată vreunul, El ca şi fiul sub poalele mamei se da înspre Aias, Care sub lucia-i pavăză tot îl lua-n apărare.</p>
               <p>         Cine fu-ntâi răbufnit de arma ţintaşului Teucru?</p>
               <p>         Ormenos cel mai întâi, apoi Orsiloh şi Ofeleste, Detor pe urmă şi Hromiu şi cel ca un zeu Licofonte Şi Melanip şi al lui Poliemon fecior Amopaon; Repede Teucru pe toţi îi trânti la pământ câte unul.</p>
               <p>         Când luă seama la el cum sparge şiraguri duşmane Cu-nfricoşatul lui arc, fu vesel Atrid Agamemnon, Merse la dânsul aproape şi astfel îi zise: „Iubite Teucre Telamoniene, fruntaş de oştire, 'nainte!</p>
               <p>         Bate tot astfel şi fii mântuirea Danailor, fala Tatălui tău Telamon; că el avu grijă de tine Şi te crescu de copil, deşi eşti născut fără lege.208</p>
               <p>         Nalţă-i tu numele-n slavă, cu toate că stă el departe.</p>
               <p>         Iată, eu una ţi-oi spune şi-ntocmai aşa o să fie: Dacă m-ajută părintele Zeus şi Palas Atena Până la urmă să spulber oraşul temeinic în ziduri, Tu vei primi mai întâi după mine răsplata de cinste, Ori un triped ori vreo doi telegari împreună cu carul Sau ca părtaşă la pat o femeie din cele robite.”</p>
               <p>         Neîntrecutul arcaş la îndemnul acesta răspunse: „Tu, preamărite Agamemnon, de ce mă împinteni pe mine?</p>
               <p>         Doar mă silesc şi eu însumi şi nu încetez a mă bate După putinţă. De când i-am împins pe Troieni spre cetate, Eu după dânşii m-aţin şi culc la pământ câte unul.</p>
               <p>         Opt ascuţite săgeţi cu arcul am tras înainte; Toate pătrunseră-n carnea duşmanilor. Numai pe Hector, Câinele acela turbat, eu nu-l pot ajunge cu arcul.”</p>
               <p>         Asta vorbi, şi din strună zvârli el o altă săgeată Iarăşi pe Hector ochind, că tare-i ardea să-l doboare.</p>
               <p>         Nu-l nimeri, ci lovi pe alesul oştean Gorgition, Vladnicul fiu al lui Priam şi al Castianeirii, femeia Cea din Esima, frumoasă ca zânele la-nfăţişare.</p>
               <p>         Teucru pe el cu săgeata-l împunse în piept şi-l ucise.</p>
               <p>         Cum în grădină o floare de mac se încovoaie-n lături, Când e ticsită de rod şi ploile o bat primăvara, Astfel, sub coif apăsat, şi capul răpusului cade.</p>
               <p>         Teucru din nou dup-aceea dă drumul săgeţii să zboare Iarăşi pe Hector ochind, că tare-i ardea să-l doboare.</p>
               <p>         Dar, abătută de Apolon, ea nu nimeri pe-al lui Priam Fiu, ci pe Arheptolem, vizitiul deliu al lui Hector, Când la bătaie o pornise, şi-n piept cu săgeata-l împunse.</p>
               <p>         El se răstoarnă din car şi de spaimă se dau la o parte Sprintenii cai, iar tăria şi viaţa se curmă dintr-însul.</p>
               <p>         Pierderea asta grozav îl pătrunse la suflet pe Hector, Şi, pe tovarăşul mort cu toată mâhnirea-i lăsându-l, Iute de-aproape chemă pe fratele său Chebrione209</p>
               <p>         Caii s-apuce de frâu; el n-a pregetat să-l asculte.</p>
               <p>         Hector apoi se repede de unde stătea el în carul Neted şi scânteietor şi răcnind ca o fiară, înşfacă Un bolovan de pe jos şi dă busna la Teucru de-a dreptul, Gata să-l zvânte pe el. Din cucură scoate o săgeată Teucru şi-o pune pe strună; şi-n vreme ce-ntinde Struna spre umărul drept ca să tragă la ţintă cu arcul, Hector atunci cu o bocnă-l pocni în undrea, unde pieptul E despărţit de grumaz şi rana primită-i de moarte.</p>
               <p>         Struna i-o rupse, la mână pe loc i-amorţi-ncheietura, Şi el căzu în genunchi şi arcu-i se smulse din mână.</p>
               <p>         Aias, cum vede căzut pe frate-său, nu stă în faţă-i Nepăsător, ci aleargă, îl apără, ţine deasupra-i Pavăza, până ce-n spate îl iau, furişându-se acolo, Doi de-ai lui Teucru tovarăşi Mecist Ehianul şi-Alastor, Care-l şi duc la corăbii, iar Teucru gemea de durere.</p>
               <p>         Olimpianul din nou întări pe Troieni la bătaie Şi-nghesuiră pe-Ahei spre şanţul adânc de la ziduri.</p>
               <p>         Hector în frunte cu alţii mergea încrezut în putere.</p>
               <p>         Cum un zăvod cu picioarele repezi dă proaşcă şi-alungă Vreun mistreţ ori un leu şi nu-l mai slăbeşte din urmă, Tot îl înhaţă din bucă, din coapse pândindu-i întorsul; Astfel pe-Ahei urmărind şi Hector izbea pe oricine Sta mai zăbavnic napoi, de tot luau fuga Danaii.</p>
               <p>         Numai când ei în risipă trecură palanca şi şanţul Şi o mulţime pieriră străpunşi de săgeţi şi de suliţi, Pe la corăbii făcură popas şi stătură-mpotrivă.</p>
               <p>         Se îndemnau înde-ei la război şi cu braţele-ntinse Zeilor tare strigau şi rosteau rugăciuni tuturora.</p>
               <p>         Caii cei mândri comoşi de la caru-i rotea Priamidul Crunt ca Gorgona privind, ca urgelnicul zeu Războilă.</p>
               <p>         Hera din cer îi văzu pe Ahei şi-avu milă de dânşii, Şi spre Atena se-ntoarse şi zise cu graiuri ce zboară: „Vai mie, fiic-a lui Zeus, ce-i oare cu noi amândouă?</p>
               <p>         N-o să ne pese de-Ahei nici astăzi în clipa din urmă?</p>
               <p>         Trista ursită-mplinind, ei pier copleşiţi de avântul Unui bărbat. E de nesuferit cum feciorul lui Priam, Hector, se-ndeasă nebun. Ce rău le făcu pân-acuma!”</p>
               <p>         Dete la asta răspuns cea cu ochii albaştri, Atena: „El isprăvea mai de mult cu înverşunul şi cu năvala, C-ar fi pierit el de braţul danaic în ţară la dânsul, Dar mânios îmi e tata şi nu vrea să cugete a bine; Crudul, de-a pururi nedrept, stă în calea dorinţelor mele.</p>
               <p>         Uită ce-ades am scăpat de nevoi pe fecioru-său Hercul.</p>
               <p>         Când l-a supus Euristeu la pedepsele muncilor grele.</p>
               <p>         Cerului el, pătimind, se tot jeluia. Şi pe cine Zeus din cer îi trimise să-l apere? Numai pe mine.</p>
               <p>         Dacă ştiam eu de asta, şi doar aveam cap într-atâta, Când fu silit el în iad să coboare s-aducă din beznă Câinele, paznicul rău de la poarta tiranului Hades, 210</p>
               <p>         Nu mai scăpa el de apele adânci ale Stixului negru.</p>
               <p>         Zeus acum mă urăşte şi-i face pe voie lui Tetis, Care-i căzu la genunchi şi-l atinse de barbă rugându-l Cinste să dea lui Ahile cel pustiitor de oraşe.</p>
               <p>         Las'că odată el tot îmi va zice copilă iubită.</p>
               <p>         Hai dar, înhamă mai repede caii cei tari de copită Până ce eu o să intru în casa părintelui Zeus Şi mă-narmez de război, ca să văd dupăasta la Troia: Oare mai poate cumva să se bucure fiul lui Priam, Când amândouă la harţă ivi-ne-vom noi între rânduri?</p>
               <p>         Câinii şi vulturii au să se-mbuibe de sânge şi carnea Multora dintre ai lui, care-n tabăr-atunci or să cadă.”</p>
               <p>         Astfel Atena-i cuvântă, şi Hera se ia după dânsa.</p>
               <p>         Repede merge şi-nhamă doi zmei cu fruntare de aur, Hera, velita zeiţă, născută din marele Cronos.</p>
               <p>         Fiica lui Zeus, Atena, într-asta se furişă-n casa Tatălui său, unde dânsa desprinde şi lasă să-i curgă Haina-nflorată frumos, ţesută cu harnica-i mână, 211</p>
               <p>         Şi-nlocuind-o cu straiul lui Zeus, stăpânul furtunii, 212</p>
               <p>         Armele-ncinge ea gata de lupta cea plină de-amaruri.</p>
               <p>         Şi-n luminoasa teleagă se suie proptită de-o lance Grea, ferecată şi lungă, cu care-a vitejilor rânduri Fulgeră, când furioasă-i născuta din tată puternic.</p>
               <p>         Grabnică Hera cu biciul la drum îşi porni telegarii.</p>
               <p>         Poarta cerească trosnind de la sine uşor se deschise.</p>
               <p>         Horele sunt portăriţe şi străjuie cerul şi Olimpul; Lor li s-a dat să deschidă, să-nchidă canaturi de nouri.213</p>
               <p>         Zânele, caii plesnind, pe poarta de-acolo ieşiră.</p>
               <p>         Zeus văzu de pe Ida şi-ndată grăbi după ele, Plin de mânie pe Iris, zeiţa cu aripi de aur: „Du-te şi-ntoarce-le repede, Iris, să nu-mi vie-ncoace.</p>
               <p>         Nu va fi bine, când noi duşmănia-ntre noi vom începe.</p>
               <p>         Iată cum eu le-ameninţ şi întocmai aşa o să fie: Caii trăsnindu-le-i voi ologi, şi pe ele din chelnă Le-oi răsturna pe-amândouă şi ţăndări le-oi face teleaga.</p>
               <p>         Ani se vor scurge vreo zece, rotindu-se, şi-ncă cu totul N-au să se vindece rănile lor din arsura de fulger Şi-are să ştie Atena ce-nseamnă să lupte cu tata.</p>
               <p>         Nu mi-e aşa necaz şi de ciudă pe Hera, ea veşnic E nărăvită să-mi strice tot planul ce-oi pune la cale.”</p>
               <p>         Zise, şi vinteşa Iris porni ca să ducă solia Şi luă zborul spre-naltul Olimp de pe muntele Ida.</p>
               <p>         Le întâlni înainte la poarta râposului munte Şi le opri de la mers şi le spuse porunca lui Zeus: „Oare-ncotro apucarăţi şi ce nebunie vă prinse?</p>
               <p>         Nu vă dă voie prea-naltul pe-Ahei s-ajutaţi la bătaie.</p>
               <p>         Iată cum el v-ameninţă şi-ntocmai aşa o să fie: Caii trăsnindu-vă-i va ologi, şi pe voi vă răstoarnă Pe amândouă din chelnă şi ţăndări vă face teleaga.</p>
               <p>         Ani se vor scurge vreo zece, rotindu-se, şi-ncă cu totul N-au să se vindece rănile pricinuite din fulger.</p>
               <p>         Şti-vei tu astfel, Ateno, ce-nseamn-a te pune cu tata.</p>
               <p>         Nu-i este aşa de necaz şi de ciudă pe Hera, ea veşnic E nărăvită să-i strice tot planul ce pune la cale.</p>
               <p>         Dar tu avană şi neruşinată vei fi, dac-aieve Suliţa vei cuteza s-o ridici împotriva lui Zeus.”</p>
               <p>         Asta zicându-le, Iris se duse mai iute ca vântul.</p>
               <p>         Hera, de frică muindu-se, zice aşa către Atena: „Vai mie, fiic-a lui Zeus. Eu nu las, nici vreau ca noi două, Numai de dragu-unor oameni, cu el să ne punem la sfadă.</p>
               <p>         Las' să mai piară din ei care-o fi şi să vieţuie alţii Cum li-i norocul, iar dânsul, aşa cum în sine socoate, Judece între Ahei şi Troieni după cum se şi cade.”</p>
               <p>         Zice şi caii cei tari de copită-napoi şi-i întoarce.</p>
               <p>         Zânele Hore, venind, de la carul zeiţei deshamă Caii cei netezi la păr şi-i leagă de iesle măreţe; Carul îl sprijină de lucitorul perete din grajduri.</p>
               <p>         Iar amândouă zeiţele merg între zei, şi în sală Ele cu inima frântă s-aşază pe tronuri de aur.</p>
               <p>         Carul frumos înrotat şi caii gonind de pe Ida Vine-n Olimp şi părintele Zeus şi intră-n locaşul Zeilor. Caii-i sloboade Poseidon, cutremurul lumii, Carul i-aşază-n podiş şi-ntinde deasupra-i o pânză Fiul lui Cronos apoi s-aşază pe tronu-i de aur, Iar sub picioarele lui vui de cutremur Olimpul.</p>
               <p>         Singure Atena şi Hera pe-alături de Zeus şezură; Nu-l întrebară nimica şi nu mai vorbiră cu dânsul, Dar înţelese prea-naltul şi astfel zeiţelor zise: „Ce staţi aşa amărâte, tu, Hera, şi Palas Ateno?</p>
               <p>         Nu vă trudirăţi de-ajuns în luptă pe câmpul măririi Ca să-i zdrobiţi pe Troieni, pe care aveţi pizmă nebună?</p>
               <p>         Dar în deşert, că puterea-mi şi braţele-mi sunt neînvinse.</p>
               <p>         Nu m-ar putea dovedi toţi zeii ce-i poartă Olimpul, Darmite voi, ale căror picioare-ncepură de groază Să se-nfioare-nainte ca voi să vedeţi bătălia Şi grozăviile ei. Dar eu şi acum vă voi spune Ce-avea să fie: 'n teleagă trăsnite fiind amândouă, Nu vă-nturnaţi înapoi în Olimp la palatele voastre.”</p>
               <p>         Zise, iar Palas şi Hera cu murmur de ciudă amândouă S-apropiară urzind Troienilor cugete rele.</p>
               <p>         Palas tăcu şi nimic nu răspunse, deşi ea pe Zeus S-a supărat şi ardea de mânie sălbatică-n sine.</p>
               <p>         Hera, ea singură, aşa izbucni de necaz biruită: „Ce fel de vorbe ai rostit, cumplitule fiu al lui Cronos?</p>
               <p>         Bine cunoaştem şi noi că puterea ţi-i nebiruită, Însă ni-e jale de bieţii Danai, de oştenii războinici, Care la Troia tot pier împlinindu-şi ursita cea tristă.214</p>
               <p>         Noi ne lăsăm de război, dac-aşa ţi-e porunca şi voia.</p>
               <p>         Numai cu sfatul îi vom ajuta, poate bine le-ar prinde: Mi-e să nu piară cu toţii, că prea înciudat eşti pe dânşii.”</p>
               <p>         Vijeliosul Cronid răspunse la asta zeiţei: „Mâine din zori, dacă-ţi place şi vrei, tu ochioaso, slăvită Hera, ai să vezi pe puternicul fiu al lui Cronos Mai nemilos potopind şi mai multă oştire din Argos.</p>
               <p>         Nu va-nceta cu Danaii să lupte feciorul lui Priam Până ce nu s-ar ivi la corăbii şoimanul Ahile, Şi asta în ziua când ei, ca să apere mort pe Patroclu, Bate-se-vor la corăbii în cea mai grozavă strâmtoare.</p>
               <p>         Astfel ursit e să fie. Nu-mi pasă de-a ta supărare Nici dacă tu rătăcind pe uscat şi pe mare ai ajunge Până la marginea lumii, pe unde Iapetos şi Cronos215</p>
               <p>         Stau osândiţi şi n-au parte de razele mândrului soare, Nici de răcoarea adierii, că-n fund îi cuprinde Tartarul.</p>
               <p>         Dacă sosi-vei şi-acolo în oarbecul tău de mânie, Nu vreau să ştiu, că de rea şi obraznică n-ai tu pereche.”</p>
               <p>         Astfel îi zise Cronid, iar Hera nimic nu răspunse.</p>
               <p>         Soarele atunci luminos peste ape asfinţea; iar în urmă Peste pământul mănos se lăsă întunericul nopţii.</p>
               <p>         N-a fost pe voia Troienilor dusul luminii, dar noaptea Pentru Danai a sosit priitoare, de trei ori dorită.</p>
               <p>         Fiul lui Priam atunci cu oastea-i făcu adunare Lângă vultoarea lui Xantos, departe de vase ducând-o, Unde curat era locul, că nu era sânge şi leşuri.</p>
               <p>         Descălecară Troienii şi-acolo stătură s-asculte Sfatul lui Hector, iubitul de Zeus. Ţinându-şi el lancea Lungă de unspre'ce coţi cu vârf ascuţit de aramă, Unde era-ncolăcită-mprejur o verigă de aur, Şi sprijinindu-se-n lance, aşa el vorbi adunării: „Daţi ascultare, Troieni şi Dardani şi tovarăşi de arme, Azi socoteam că strivind pe Ahei şi arzând a lor vase, Biruitori ne-om întoarce la Troia, bătută de vânturi.</p>
               <p>         Dar ne-apucă întunericul nopţii, şi el mai cu seamă I-a mântuit pe Ahei cu vasele lor de pe maluri.</p>
               <p>         Noi îns-acuma să facem cum noaptea ne povăţuieşte.</p>
               <p>         Cina întâi să gătim. Deci hai, de la care daţi drumul Cailor netezi la păr şi-n faţă le puneţi nutreţul; Repede apoi să v-aduceţi oi grase şi boi din cetate, Vin desfătos în burdufuri şi pâine destulă de-acasă, Alţii s-alerge-n păduri ca s-adune pe-aici lemnărie, Focuri s-aprindem şi până spre zori, cât e noaptea de mare Dese focare să arză şi-n slavă s-ajungă văpaia, Mi-e doar ca nu cumva pe întunericul nopţii Aheii Fuga să ia şi să plece pe spetele largi ale mării, Nu cumva ei să se-nluntre în tihnă şi fără de zbucium.</p>
               <p>         Vreau şi la dânşii în ţară să-şi mistuie încă amarul Pricinuit de-o săgeată de-a noastră, de-o lance ascuţită La repezirea-n corăbii, ca astfelsă tremure oricine S-ar mai lua la război cu noi, luptătorii din Troia.</p>
               <p>         Crainicii, dragii lui Zeus, să deie de veste-n cetate: Toţi care-s oameni cărunţi şi tineri băieţi să s-adune Jur împrejur pe la ziduri, să străjuie la metereze Întemeiate de zei, iar femeile acasă să steie, Cea mai sfioasă s-aprindă foc mare şi neadormită Paza să fie, să nu se strecoare-n cetate duşmanii, Oaste pe-acolo lipsind. Să fie întocmai cum vouă Eu v-am grăit, o viteji. Ce-i bun peste noapte să facem V-am lămurit; despre ziua de mâine oi vorbi dimineaţa.</p>
               <p>         Plin de nădejde eu rog pe zeimea din cer să m-ajute Să măturăm de pe-aici pe câinii de-Ahei, care-ncoace Pacostea şi nenorocul i-aduse pe mare-n corăbii.</p>
               <p>         Dar să veghem peste noapte păzindu-ne unii pe alţii.</p>
               <p>         Iar dimineaţa din zori înarmându-ne iară să-ncepem Crâncena valmă şi harţă în tabăra lor la corăbii.</p>
               <p>         Şi-o să vedem noi atunci dacă el, Diomede voinicul, De la corăbii spre zid ar putea să m-alunge pe mine Ori eu pe el îl dobor şi-i prad armătura-ncruşită.</p>
               <p>         Mâine o să-ncerce puterea-i de poate veni să-mi înfrunte Suliţa. Dar eu socot că el între cei mai de frunte Are să cadă străpuns, cu un pâlc de tovarăşi alături, Mâine când soarele va răsări. De-aş fi eu într-atâta Nemuritor şi de-a pururea tânăr în zilele mele, Cinste să am pe cât are Apolon şi Palas Atena, Cum va fi ziua de mâine topenie oastei danae.”</p>
               <p>         Asta fu zisa lui Hector; cu chiot primiră Troienii, 216</p>
               <p>         Şi telegarii, de trudă asudaţi, de la ham sloboziră Şi la teleagă tot insul apoi îl legă de curele.</p>
               <p>         Repede ei din cetate şi-aduseră boi şi oi grase, Vin, băutură mieroasă, şi pâine de-acasă-ngrijiră Toţi să-şi aducă şi mare mulţime de lemne cărară, Zeilor jertfe depline apoi închinară, iar vântul De pe câmpie purta înspre cer mirodenia cărnii Arse pe-altare de ei, dar nu voiau zeii s-o guste; N-o sufereau, căci nespus de urât le era Ilionul, Priam precum şi poporul în lănci iscusitului Priam.</p>
               <p>         Dar cu încredere-n sine pe câmpul de luptă Troienii Stau peste noapte păzind de la multele focuri aprinse.</p>
               <p>         Cum se arată pe boltă mândreţea de stele în jurul Lunii frumos luminate, când molcom, senin e văzduhul; Văile atunci, singuratice piscuri şi culmi răsărite Ies la lumină, că nemărginit se dezvăluie cerul; Stelele toate se văd, de se bucură-n sine păstorul Tot aşa multe la număr păreau între vase şi Xantos Vetrele aprinse de oastea lui Hector 'naintea cetăţii, Mii de jeratice ardeau pe câmpie şi-aproape de ele Câte cin'zeci de oşteni privegheau cât e noaptea de mare, Caii pe-alături din orz şi alac ronţăiau la tot carul Şi aşteptau Dimineaţa să vie pe tronu-i de aur.</p>
            </div>
            <div type="div2">
               <head>         Cântul IX</head>
               <p>Astfel Troienii atunci vegheau străjuind, iar Aheii Fură cuprinşi de cutremur, tovarăşul fugii grozave, Şi de alean copleşiţi stau toţi căpitanii oştirii.</p>
               <p>         Tocmai cum apele mării bătute deodată de vântul Miazănoptiu şi-apusean din Tracia, când de năprasnă Vine pe loc vâjâind şi se-ncrestuie negre talazuri, Malduri de ierburi afară zvârlind peste maluri, tot astfel Inima-n pieptul Aheilor se smicura de durere.</p>
               <p>         Nu mai putea Agamemnon de inimă rea şi duiumul Cutreiera poruncind la toţi strigătorii s-adune Armia, pe fiecare să-l cheme la sfat pe şoptite; Însuşi se tot sârguia între toate ale lor căpetenii.</p>
               <p>         Toţi cu mâhnire şedeau în sobor. Între ei Agamemnon Sta în picioare şi lacrimi din ochi îi curgeau ca izvorul Care-şi prelinge pe-o lature-a stâncii şiroaiele negre.</p>
               <p>         El începu cuvântarea-i din greu suspinând şi le zise: „Voi, căpetenii Danai, cârmaci ai oştirii, prieteni, Neîndurat a fost Zeus cu mine şi-n cleştele-osândei Grele mă-ncinse. Deşi se-nvoise cu semne că-n ţară Nu m-oi întoarce-nainte ca Troia s-o văd năruită, Totuşi acuma s-a pus el amar să mă-nşele; mă-ndeamnă Plin de-njosire spre Argos să plec după pierdere multă.</p>
               <p>         Astfel îi place pesemne lui Zeus atotţiitorul, Care-ntăririle-nalte ale multor cetăţi năruit-a Şi nărui-va mereu, căci nebiruit e-n putere.</p>
               <p>         Deci ne supunem cu toţii la vorba ce eu vă voi spune: Hai să fugim cu corăbii cu tot în iubita-ne ţară, Nu mai putem cuceri a lui Priam întinsă cetate.”</p>
               <p>         Asta vorbi împăratul şi molcom tăcură cu toţii, Parc-amuţiră o vreme de atâta mâhnire Danaii.</p>
               <p>         Vorba la urmă luând, răspunse Tidid Diomede: „Eu, Agamemnon, cu tine întâi mă voi pune la sfadă Cum se cuvine la sfat. Ai greşit şi să nu mi te superi.</p>
               <p>         Faţă de-ai noştri pe mine de rău m-ai grăit mai deunăzi, M-ai defăimat c-aş fi slab şi nevrednic în arme. De asta Ştiu doar în oaste cu toţii, bătrânii şi tinerii noştri.</p>
               <p>         Tu dăruit eşti de sus, de la Zeus, cu una din două: Sceptrul îţi dete să fii în domnie mai mare ca alţii, Nu şi tăria de suflet, în care stă culmea puterii.</p>
               <p>         Oare-ţi închipui, sărmane, că tocmai aşa sunt Aheii, Slabi şi nevrednici în arme, cum tu apriat ai şi spus-o?</p>
               <p>         Dacă-ţi dă inima zor şi vrei să iai calea spre ţară Du-te, ţi-i drumul deschis şi gata te aşteaptă pe maluri Multele tale corăbii, cu care-ai venitdin Micena.</p>
               <p>         Au să rămână pe-aici luptătorii ceilalţi din Ahaia Până ce Troia vom da-o de mal. Dacă nu vor nici dânşii, Las pe corăbii să fugă în ţară; dar eu cu Stenelos Ne-om război până da-vom de capăt oraşului Troia; Nu de pomană venirăm pe aici, că ne aduseră zeii.”</p>
               <p>         Asta vorbi, şi povaţa-i primiră cu chiote Aheii, Plini de uimire auzind cuvintele lui Diomede.</p>
               <p>         Scoală-se Nestor atunci şi începe-ntre ei să cuvânte: „Nu eşti tu numai în arme bărbat neajuns, Diomede, Ba mai întreci şi la sfaturi pe toţi cei de-o seamă cu tine.</p>
               <p>         Nimenea între Ahei nu poate să-ţi scadă cuvântul, Nici să-l dezică; dar nu e deplin, îi lipseşte-ncheierea.</p>
               <p>         Tânăr eşti încă, ce-i drept; ba tu ai putea să-mi fii mie Chiar şi copilul mezin, şi totuşi cuminte în sfatul Celor mai mari sfătuieşti, că bine ai vorbit şi cu cale.</p>
               <p>         Eu însă-acuma, ca unul ce sunt mai în vârstă ca tine, Spune-voi tot şi-o să-nchei şi nimenea n-o să mă scadă.</p>
               <p>         Sfatul meu nesocotind, nici însuşi Atrid Agamemnon.</p>
               <p>         Nelegiuit şi nemernic şi-a neamului lepădătură-i217</p>
               <p>         Cine doreşte război între cei de un neam şi o ţară.</p>
               <p>         Noapte-i acum, întuneric, să facem cum noaptea ne-nvaţă, Cina întâi să gătim, iar toţi păzitorii de noapte, Străjile afară de zid, unde-i şanţul săpat, să s-adune.</p>
               <p>         Asta demând celor tineri; încolo, mărite-Agamemnon, Orânduieşte tu singur, că tu eşti fruntaşul de frunte.</p>
               <p>         Cheamă la masă pe sfetnicii tăi, ţi se cade şi-i bine, Pline-s bogatele-ţi corturi de vin care zilnic pe largul Mării din Tracia-l cară la noi în corăbii Aheii, 218</p>
               <p>         Şi-orice primire poţi face, că prea mulţi ascultă de tine.</p>
               <p>         Dacă sunt sfetnicii mulţi, urmează pe cine dă sfatul Cel mai cu rost, că Aheilor sfatul cel bun şi cuminte Tare le trebuie acum, când alături de vase duşmanii Focuri aprinseră atâtea, şi cine se bucură de-asta?</p>
               <p>         Noaptea de faţă-i topenia ori mântuirea oştirii.”</p>
               <p>         Asta le zise, iar ei l-auziră cu drag şi-l urmară.</p>
               <p>         Iute străjerii de noapte-narmaţi au zorit sub porunca Lui Trasimed căpitanul, destoinicul fiu al lui Nestor.</p>
               <p>         Alţii plecară-împreună cu Ialmenos şi Ascalafos, Fii de-ai lui Ares; apoi Deipir, Afareu, Merione Şi Licomed al lui Creon cu cetele lor împreună, Şapte erau căpetenii de străji şi avea fiecare Tineri o sută, cu suliţe lungi înarmaţi deopotrivă.</p>
               <p>         Ei între ziduri şi şanţ se depuseră şi conăciră.</p>
               <p>         Foc îşi aprinser-acolo şi cina-şi găti fiecare.</p>
               <p>         Iar Agamemnon Atride, luându-şi cu sine pe sfetnici, Merse cu dânşii la cort şi o masă pe poftă le-ntinse, Mânile ei şi-mbiau la bucatele gata din faţă.</p>
               <p>         Iar mai pe urmă, când setea şi foamea de-ajuns potoliră, Cel mai întâi începu să înşire din gură bătrânul Nestor, a cărui povaţă păru totdeauna mai bună.</p>
               <p>         Om chibzuit el fiind, aşa cuvânta între dânşii: „Preaînălţate mai-mare-al oştirii, Atrid Agamemnon Eu voi începe cu tine. – ncheia-voi cu tine, căci tu eşti Domn peste cele mai multe şi ţie-ncrezutu-ţi-a Zeus Sceptrul şi dreptul să judeci şi să cârmuieşti după sfaturi: De-asta şi cată părerea să-ţi dai şi s-asculţi, şi povaţa Altora să-ndeplineşti, de cumva ei se îndeamnă să spuie Ce-i de folos, că ce-i drept să biruie-ţi stă în putere.</p>
               <p>         Eu îţi voi spune ce mie îmi pare că este mai bine.</p>
               <p>         Nu e niciunul să aibă vreo altă părere mai bună Ca sfătuirea ce-acuma o dau şi am dat-o-nainte, Când, o mărite, te-ai dus şi-ai luat de la cort lui Ahile, Toată mânia-i stârnind, cu sila pe fiica lui Brises Fără de-a noastră-nvoire. Eu tare stătui împotrivă Vrând să te abat de la rău. Orbit cum erai de trufie Tu pe viteazul de frunte, pe care-l cinstiră şi zeii, L-ai înjosit despoindu-l de darul oştirii. Dar încă-i Vreme şi-acum de gândit, oare nu e cumva cu putinţă Sufletul să-i îmblânzim cu grai dulce, cu daruri plăcute?”</p>
               <p>         Dar Agamemnon Atrid bătrânului Nestor răspunse: „Nu e minciună ce spui; orbirea-mi văd bine, moş Nestor, Păcătuit-am, aşa-i; plăteşte-o mulţime de oameni Numai un singur bărbat, dacă prea ţine Zeus la dânsul, Cum a ţinut el acum la Ahile zdrobind pe ai noştri.</p>
               <p>         Pentru că eu sunt de vină şi-urmat-am ispita pierzării, Voi să mă-mpac şi să-i dau de la mine o mulţime de daruri.</p>
               <p>         Eu vi le număr aici ca odoarele să le cunoaşteţi.</p>
               <p>         Şapte tripeduri nepuse pe foc şi o sumă de aur, Zece talanţi, douăzeci de cazane şi doispre'ce zdraveni219</p>
               <p>         Cai de-alergare ce-avură la jocuri răsplata izbândei.</p>
               <p>         N-ar fi un om fără rost, lipsit de avere şi aur, Cine-ar avea norocirea să aibă răsplăţile toate Câte-mi aduseră mie aceşti şoimuleni de la-ntreceri.</p>
               <p>         Da-voi şi şapte femei care ştiu o minune de lucru; Sunt lesbiene pe care, când el luă Lesbos frumosul, Eu le-alesei, că erau ca femei fără seamăn de mândre.</p>
               <p>         Eu şi pe-acestea-i le dau; între ele va fi şi Briseis, Roaba-i luată de mine. Şi jur cu sfinţenie mare: N-am fost în patu-i vreodată şi n-am avut parte de dânsa Cum este firea şi datina între bărbat şi femeie.</p>
               <p>         Astea cu toate urma-vor pe loc. Dacă însă pe urmă Face-vor zeii să cadă măreaţ-a lui Priam cetate, Poate corabia el să-şi încarce cu aur şiaramă, Când o să-mpartă prădatele averi între dânşii Aheii.</p>
               <p>         Poate s-aleagă chiar el douăzeci de femei de la Troia, Cele mai gingaşe după Elena, frumoasa din Argos.</p>
               <p>         Când o să fim în Ahaia, în ţara-ne îmbelşugată, Poate fi ginere al meu; îl voi preţui ca pe-Oreste220</p>
               <p>         Cel care drag îmi e foarte şi creşte-n prisos de avuţie.</p>
               <p>         Am eu în ţară trei fete-n palatele-mi bine-zidite, Pe Hrisotemis, pe Ifianasa şi pe Laodice.221</p>
               <p>         Una, pe care-ar dori-o, s-o ia fără daruri de nuntă222</p>
               <p>         Şi la Peleus acasă s-o ducă. Eu da-voi ca zestre Bunuri cum nici-un părinte n-a dat unei fete mirese; Şapte oraşe frumos locuite i-oi da pe deasupra, Ira bogată-n păşuni şi sfânta Enopa şi Fera Şi Cardamila şi Antia spornică-n pajişti, Pedasos Cea cu belşug de podgorii şi Epia, o frumuseţe.</p>
               <p>         Toate-s aproape de ţărm la hotarul prundosului Pilos223</p>
               <p>         Şi locuite de oameni cu turme de oi şi de vite.</p>
               <p>         Oamenii ca la un zeu închina-se-vor lui cu plocoane, Ba ca supuşi i-or plăti ei şi dări felurite şi grase.224</p>
               <p>         Iată cu ce-l dăruiesc dacă el se dezmânie acuma.</p>
               <p>         Fie mai blând; numai Hades e neîmblânzit, fără milă, De-asta şi e-ntre zei de oameni hulit ca niciunul.</p>
               <p>         Plece-se mie-ntru câtu-s mai mare ca el în domnie Şi-am precăderea că sunt cu mult mai în vârstă ca dânsul.”</p>
               <p>         Zisu-i-a Nestor atunci, bătrânul voinic şi cu minte: „Tu Agamemnon Atrid, mărite păstor al oştirii, Nu sunt de nesocotit aste daruri ce-i dai lui Ahile.</p>
               <p>         Hai dar s-alegem noi solii, prieteni de-ai lui şi tovarăşi, Care mai iute să meargă la cort, unde stăruie Ahile Ori, dacă nu. – i voi alege chiar eu, numai ei să m-asculte.</p>
               <p>         Fenix, iubitul lui Zeus, păşească-naintea soliei, 225</p>
               <p>         Aias cel mare pe urmă şi dumnezeiescul Ulise; Crainicii Odiu şi Euribat să-i urmeze pe dânşii.</p>
               <p>         Apă turnaţi-ne acuma pe mâini şi să faceţi tăcere, Până ruga-ne-vom Celui de sus, de noi să se-ndure.”</p>
               <p>         Asta le zise bătrânul şi vorba-i plăcu tuturora.</p>
               <p>         Crainicii apă turnară pe mâini să se spele mai-marii; Vasele-ndată cu vin până sus le umplură feciorii Şi de la dreapta pe rând ei la toţi împărţiră potire.</p>
               <p>         După ce Domnii stropiră din vin şi băură cât vrură, Solii plecară din cort, de la craiul Atrid Agamemnon.</p>
               <p>         Tare pe dânşii i-a tot dăscălit la plecare moş Nestor, Ochii ţintind la tustrei, dar mai osebit la Ulise, Şi-a stăruit ca să facă tot chipul să-mbune pe Ahile.</p>
               <p>         Merseră solii pe marginea mării bătută de valuri Rugă fierbinte rostind lui Poseidon ce mişcă pământul, 226</p>
               <p>         Ca să-i ajute să-nfrâng' a viteazului mare trufie.</p>
               <p>         Ei îl găsiră pe-Ahile cu armia lui la corăbii; Sta veselindu-se acolo cu dulcele sunet din lira-i Cea cu căluşul de-argint, frumoasă şi meşteşugită, 227</p>
               <p>         Pradă luată de el la spargerea Tebei, cetatea Craiului Vultur. Cânta, veselindu-se, fapte viteze, 228</p>
               <p>         Singur Patroclu în faţă-i şedea; aştepta în tăcere Până ce-Ahile să-ncheie cântarea din viers şi din strune.</p>
               <p>         Solii păşiră spre cort, tustrei cu Ulise-nainte Până ce-n faţă-i se-opriră. Cu lira-i în mână viteazul Sare-n picioare uimit, şi scaunu-n cortu-i şi-l lasă.</p>
               <p>         Cum îl văzu, se sculă şi Patroclu deodată din scaun.</p>
               <p>         Zise cu drag apucându-i de mână şoimanul Ahile: „Bine aţi venit, o prieteni, voi care, cu toată mânia-mi, Dragi îmi sunteţi mai presus decât alţii, nevoia v-aduce?”</p>
               <p>         Asta grăindu-le. – i duse sub cortu-i şi-acolo le dete Scaune cu aşternut-porfiriu ca să şadă pe ele.</p>
               <p>         Repede-apoi îndemnă pe Patroclu, fiindu-i aproape: „Adu-ne-ncoace o cană de vin, o Patrocle, şi lasă Vinul mai tare să fie şi dă un pocal fiecărui; 229</p>
               <p>         Iată, prietenii cei mai iubiţi îmi sunt oaspeţi în casă.”</p>
               <p>         Astfel îi zice, Patroclu-l ascultă pe el, iar Ahile Ia un trunchi mare, un fund, la zarea din vatră-l aşază; Pune pe el o spinare de oaie şi una de capră, Pune şi-un spate de vier care-i îndoldorat în grăsime.</p>
               <p>         Automedonte ţinea şi din carne tăia Peleianul Şi-nfeliind-o frumos, o trecea după asta-n frigare.</p>
               <p>         Repede-aprinde foc mare Patroclu şi lemnele-aprinse Ard, se prefac în jeratic, şi când pălălaia se stinge, Scormone jarul întreg şi asupra-i frigările-ntinde, Sare presară. – n crăcane le sprijină şi le-nvârteşte.</p>
               <p>         După ce friptă fu carnea şi-apoi răsturnată pe masă, Pâinea-n frumoase panere luând, o-mpărţi tuturora Cel din Menetiu născut, iar Ahile le dete friptura.</p>
               <p>         Dânsul în urmă de partea cealalt' aşezându-se-n dreptul Lui Odiseu, a-ndemnat mai întâi pe Patroclu să-nchine, Zeilor jertfe, iar el felii arunca în jăratec; Mâinile apoi şi le-ntind la bucatele gata din faţă.</p>
               <p>         Când potoliră ei foamea şi setea, din ochi atunci Aias Semn îi făcu lui moş Fenix. Luă însă seama Ulise Şi cu paharul umplut îi ură lui Ahile şi-i zise: „Fii sănătos, o Ahile. Dar nu după mese bogate Ducem noi jindul în cort pe lângă Atrid Agamemnon Ca şi acuma pe-aici; mereu ne tot stau la-ndemână Multe bucate. Deci nu la dorite ospeţe ni-e gândul, Ci tremurăm, o slăvite, de pacostea mare ce vine.</p>
               <p>         Nu ştim, mai scapă cumva de pârjol ale noastre corăbii Au vor pieri, dacă nu vii pe loc înarmat spre apărare, Tabăr' aproape de zid şi de vasele noastre făcură Mult inimoşii Troieni şi vestiţii tovarăşi de arme.</p>
               <p>         Focuri de tabăr' aprins-au grămadă şi mâine – zic dânşii -</p>
               <p>         Nu-i mai opreşte nimica, năvală vor da la corăbii.</p>
               <p>         Fulgeră Zeus în cer şi le-arată prielnice semne.</p>
               <p>         Nu-şi mai încape în piele de tare ce-i Hector acuma; El bizuindu-se-n Zeus se-nverşun-amarnic şi-nfruntă Zei şi bărbaţi deopotrivă, cuprins de-nciudare nebună, Roagă-se numai să vie mai repede ziua de mâine Şi ameninţă să taie-ale vaselor coade crestate Şi să dea vaselor foc să le arză, şi-alături de ele Oastea de-a valm-ameţită de fum să ne-o spulbere toată.</p>
               <p>         Foarte mă tem, o Ahile, că zeii-mplini-vor dorinţa Şi-ameninţările lui şi scrisă cumva ne-o fi nouă Moartea-n pustia de Troia, departe de scumpa-ne ţară.</p>
               <p>         Scoală şi vino de vrei, şi acuma târziu, să dai sprijin Armiei noastre, ferind-o de greul furtunii duşmane.</p>
               <p>         Însuţi amar mai pe urmă vei plânge, dar nu-i chip să afli Leac unui rău făptuit. De aceea cu mult mai-nainte Vino să-i aperi pe-Ahei de ziua cumplită ce vine.</p>
               <p>         Te sfătui doar, iubite, părintele-ţi când te trimise Lui Agamemnon pe tine din Ftia şi astfel îţi zise: Fiule, da-ţi-vor Atena şi Hera tărie să birui, Dacă pe voie le-ar fi, dar marea mândrie din tine Tu în zăbale s-o ţii, fii prietenos, că-i mai bine, Şi te fereşte de vrajba-nciumată, de vrei să fii pururi Mai preţuit de ai noştri, de toţi, de bătrâni şi de tineri.</p>
               <p>         Asta părintele-ţi spuse, tu însă uitatu-i-ai sfatul.</p>
               <p>         Mântuie barem acuma şi lasă otrava mâniei.</p>
               <p>         Dezmâniindu-te, daruri de preţ o să-ţi dea Agamemnon: Ia dar aminte şi-ascultă, căci eu îţi voi spune de-a rândul Ce fel de daruri din parte-i îţi juruie Atrid Agamemnon: Şapte tripeduri nepuse la foc şi o sumă de aur, Zece talanţi, douăzeci de cazane şi doispre'ce zdraveni Cai de-alergare ce-avură la jocuri răsplata izbândei.</p>
               <p>         N-ar fi un om fără rost, lipsit de avere şi aur, Cine-ar avea norocirea să aibă răsplăţile toate\par        Câte-i aduseră lui aceşti şoimuleni de la-ntreceri.</p>
               <p>         El mai dă şapte femei care ştiu o minune de lucru; Sunt lesbiene pe care, când tu luaşi Lesbos frumosul, El şi le-alese fiind ca femei fără seamăn de mândre.</p>
               <p>         El ţi le dă şi pe-aceste; între ele va fi şi-a lui Brises Fiică luată de el. Cu sfinţenie jură că n-a fost Dânsul în patu-i vreodată şi n-a avut parte de dânsa Cum este firea şi datina între bărbat şi femeie.</p>
               <p>         Astea cu toate urma-vor pe loc; iară dacă pe urmă Face-vor zeii să cadă oraşul întins al lui Priam, Vasul încarcă-ţi atunci cu scule de-aramăşi aur, Când o să-mpartă prădatele-averi între sine Danaii.</p>
               <p>         Însuţi apoi să-ţi alegi douăzeci din Troienele roabe, Care mai mândre vor fi după cea mai frumoasă Elena.</p>
               <p>         Când vom ajunge-n Ahaicul Argos, mănoasa-ne ţară, Ginere el te va face şi drag îi vei fi cât Oreste, Fiu-i din urmă născut şi crescut în prisos de-avuţie.</p>
               <p>         Are în ţară la el trei fete-n palatele-i dalbe, Pe Hrisotemis, pe Ifianasa şi pe Laodice.</p>
               <p>         Ia fără daruri de nuntă pe care doreşti ca soţie Şi la Peleus acasă s-o duci. O să-ţi dea el de zestre Bunuri atâtea cum nimeni n-a dat unei fete mirese: Şapte oraşe frumos locuite-ţi mai dă pe deasupra, Ira bogată-n păşuni şi sfânta Enopa şi Fera Şi Cardamila şi Antia spornică-n pajişti, Pedasos Cea cu podgorii şi Epia, o frumuseţe. Sunt toate Cele din urmă din partea prundosului Pilos la mare Şi locuite de oameni cu turme de oi şi de vite.</p>
               <p>         Oamenii ca la un zeu cu plocoane-nchina-se-vor ţie, Ba ca supuşi ţi-or plăti ei şi dări felurite şi grase.</p>
               <p>         Iată cu ce dărui-te-va el, dacă tu te dezmânii.</p>
               <p>         Chiar dacă şi după asta-l urăşti şi ţi-e silă de dânsul Şi de-a lui daruri, aibi milă încalte de biat-aheime Care se zbuciumă-n tabăr-acum. Închina-se-va ţie Ca la un zeu, că din parte-i avea-vei înaltă mărire.</p>
               <p>         Doar vei ucide pe Hector acuma când el căpiatul Are să-ţi vie pe-aproape de tot, că el crede că nimeni Nu e că dânsul viteaz între noi cei aduşi de corăbii.”</p>
               <p>         Ia după asta cuvântul Ahile cel iute ca şoimul: „Îndemânatice Laertiene Ulise, răsad al lui Zeus, Trebuie de la-nceput să vă spun fără-nconjur, pe faţă, Tot ce în sine-mi socot şi cum între noi o să fie, Doar ca să nu-mi staţi pe cap asurzindu-mă cu miorcăitul.</p>
               <p>         Ca şi de-a iadului poartă lehamite mi-e de tot omul Carele una vorbeşte şi tăinuie-n sufletu-i alta; De-ast-apriat vă voi spune ce-mi pare că-i mult mai cu cale, N-o să mă-nduplece nici Agamemnon Atride, nici altul Dintre Danai, că eu nu văd la voi mulţumire niciuna Faţă de cine se bate vârtos şi mereu cu duşmanii.</p>
               <p>         Ori eşti om bun, ori netrebnic aceeaşi ţi-e partea de cinste.</p>
               <p>         Una ţi-e plata de stai sau din răsputeri te încaieri.</p>
               <p>         Moare cel trândav la fel cu cel care-n viaţ-a fost harnic.230</p>
               <p>         Nici un folos n-am avut, oricâte dureri pătimit-am Zilele-mi primejduind de-a pururi în zbuciumul luptei.</p>
               <p>         Ca zburătoarea ce puilor nezburători le tot duce Hrana ce-o prinde cu pliscul, oricât ar fi răul ce-ndură, Astfel şi eu petrecui o mulţime de nopţi nedormite Şi răzbătui în vârtejul războiului zile de sânge, Tot cu vrăjmaşii luptându-mă pentru femeile voastre.</p>
               <p>         Douăsprezece oraşe surpai însoţit de corăbii, Unspre'ce altele de pe uscatul mănos de la Troia, Şi de la toate am luat puzderii de-averi şi scumpeturi, Dar le-am adus şi pe toate eu datu-le-am lui Agamemnon.</p>
               <p>         Care şedea huzurind pe la tabără lângă corăbii.</p>
               <p>         El le primi, împărţi câteva şi opri o grămadă, Parte mai dete la Domni şi la capii oştirii ca daruri.</p>
               <p>         Ei neatinse şi-acum le păstrează la cort, numai mie Dintre Ahei mi-o răpi şi stăpân e pe scumpa-mi femeie.</p>
               <p>         Dragostea fie-i de bine! Dar oare de ce cu Troienii Ducem noi lupta de mult? De ce-ntrulocate şi-aduse Oştile-ncoace Atrid? Nu oare de dragul Elenei?</p>
               <p>         Au între toţi muritorii iubescu-şi femeile singuri Cei din Atreus născuţi? Dar cine-i om bun şi cuminte Dragoste poartă şi grijă de-a lui. Tot astfel aceea Dragă şi mie mi-a fost, deşi dobândită cu arma.</p>
               <p>         Dacă luatu-mi-a darul şi m-a înşelat el odată, Geaba mă-ncearcă. – l cunosc; el n-o să mă-ndoaie pe mine.</p>
               <p>         Ba el mai bine, Ulise, cu Domnii ceilalţi şi cu tine Chibzuie cum de pârjol să-şi apere stolul de vase, Doar o mulţime de trebi isprăvi fără mine-Agamemnon: Mur de-apărare zidi, îl încinse c-un şanţ dinafară, Mare şi larg şi cu şiruri de pari întări apoi şanţul.</p>
               <p>         Totuşi nu poate zăgaz să puie puterii lui Hector.</p>
               <p>         Cât am stat eu la război cu armia, fiul lui Priam Nu îndrăzni să dea luptă departe de zidul cetăţii, Ci s-aţinea numai pân' la Stejar şi la Poarta Scheiană.</p>
               <p>         Singur acolo cândva m-aştepta şi abia la năvală El mi-a scăpat. Ci acuma nevrând a mă bate cu dânsul, Mâine lui Zeus şi zeilor jertfe voi da tuturora Şi voi da drumul pe mare-ncărcatelor mele corăbii.</p>
               <p>         Însuţi vedea-vei atunci, de vrei şi de-ţi pasă de asta, Cum dimineaţa de tot ale mele corăbii-şi-nvoaltă Pânzele pe Helespont, în grabă vâslite de oameni.</p>
               <p>         Dacă prielnic la drum ne-o fi zeul puternic pe mare, Noi în trei zile vom fi în mănoasa-ne ţară, în Ftia.</p>
               <p>         Ce bogăţii am lăsat, când naiba mă-mpinse încoace!</p>
               <p>         Altele-oi duce-napoi roşietică-aramă şi aur, Fier alburiu şi femei încinse frumos, care toate Parte de pradă mi-au fost, însă darul ce însuşi îmi dete Mi l-a luat înapoi în batjocur-Atrid Agamemnon.</p>
               <p>         De-asta şi toate, cum eu vi le-nşir, să le spuneţi pe faţă, Bine s-o ştie cu toţii ceilalţi ca să-şi iasă din fire, Dacă el umblă cumva şi pe altul aşa să-l înşele, Neruşinat el de-a pururi fiind. Dar n-o să cuteze Neobrăzatul măcar să se uite la mine în faţă.</p>
               <p>         Nu voi cu el să iau parte la sfat şi la fapte. Odată El m-amăgi şi păcat îşi făcu; acum iară cu vorba Nu mă mai poate smomi să mă-mpac; e destul şi cu pace Ducă-se naibii, căci mintea-i luă Cel-de-sus înţeleptul.</p>
               <p>         Silă mi-e daruri să iau de la el, îl socot de nimica, Chiar dacă-mi dăruie el de zece ori încă pe-atâta Şi douăzeci, ba şi tot ce mai are şi ce-agonisi-va Şi avuţiile din Orhomenos ca şi cele din Teba Cea din Egipet, ce-ascunde prin case comorile lumii, Teba cu-o sută de porţi, pe care bărbaţi două sute Ies dintr-o dată cu cai cu telegi, osebit pe oricare; 231</p>
               <p>         Chiar de mi-ar da bogăţii cât este nisipul şi colbul, Nu va putea să mă-nduplece Atrid Agamemnon pe mine, Până ce nu-mi va plăti el deplin dureroasa jignire.</p>
               <p>         Fată de-a lui Agamemnon eu nu voi lua-n căsnicie, Chiar dacă ea s-ar întrece de mândră cu dalb-Afrodita Şi-ar fi dibace la lucru de mână ca Palas Atena, N-o voi lua nici atunci. S-aleagă-ntre-Ahei pe vr'un altul Care-i se cade mai mult şi este mai mare-n domnie.</p>
               <p>         Dacă păzi-mă-vor zeii şi acasă voi merge cu bine, Las' c-apoi tata Peleu îmi peţeşte el însuşi femeie.</p>
               <p>         Câte-aheiene nu sunt la noi în Helada şi-n Ftia, Fete de Domn şi de crai domnitori peste ţări şi oraşe!</p>
               <p>         Care o să-mi placă din ele, pe-aceea mi-o iau de nevastă.</p>
               <p>         Doamne, de câte ori nu mi-a dat ghes mie sinea-mi bărbată, Fată să-mi iau de soţie, de tot potrivită cu mine, Şi să mă bucur de-averea ce-a strâns-o bătrânul meu tată!</p>
               <p>         Nu cumpănesc cât viaţa mea toate avuţiile care, Zice-se c-ar fi avut Ilionul, bogata cetate, Cât a fost vreme de pace şi nu năvăliser-Aheii, Nici bogăţia ce pragul de piatr-al lui Febos Apolon Ţine închisă în templu sub naltele stânci de la Pito.232</p>
               <p>         Boi şi oi grase cu armele poţi dobândi la războaie Şi agonisi-vei cu munca pe lume şi cai şi tripeduri; Sufletul însă, o dată ce scapă din stavila gurii, 233</p>
               <p>         Dus e şi nu-l mai apuci şi nu-l cucereşti pe vecie.</p>
               <p>         Maică-mea Tetis, zeiţa, mi-a spus-o demult şi mi-o spune: Sorţi îndoite mă poartă pe căi osebite spre moarte.</p>
               <p>         Dacă la Troia statornic rămân şi mă-ncaier sub ziduri, N-o să mă-întorc înapoi, dar slava-mi în veac o să fie; Iar dacă eu voi ajunge acasă în scumpa mea ţară, Pierde-voi slava cea mare, dar îndelungate-o să-mi fie Zilele, nu mor de moarte prea repede şi timpurie.</p>
               <p>         Dar şi pe voi, pe ceilalţi, vă povăţuiesc în corăbii Marea să bateţi 'napoi, că nu-i daţi de capăt cetăţii Troia cu zidul înalt, căci Cel care bubuie-n nouri Pavăz-asupra-i întinse şi se-ndârjiră duşmanii.</p>
               <p>         Mergeţi acuma şi spuneţi la toţi căpitanii oştirii Vestea ce duceţi ca soli, căci asta e slujba de sfetnici, Mintea să-şi puie la sfat şi să caute-o cale mai bună, Care să mântuie-n tabără armia toată, să scape Vasele lor. Măsura ce dânşii găsiră cu cale Nu-i poate duce la ţintă, că nu-mi trece mie necazul.</p>
               <p>         Fenix aici să rămâie, cu noi împreună să doarmă.</p>
               <p>         Vreau în corăbii tovarăş să-mi fie la-ntoarcerea-n ţară Mâine, de-o fi bucuros, căci nu-l iau de-a sila cu mine.”</p>
               <p>         Astfel Ahile vorbi. Ei molcom cu toţii tăcură Plini de uimire auzind ce amarnică-i fu cuvântarea.</p>
               <p>         Dar mai târziu i-a răspuns călăreţul destoinic, bătrânul Fenix cu calde plânsori, căci teamă i-a fost de corăbii: „Dacă tu, falnice Ahile, în minte ţi-ai pus cu 'nadinsul Ca să te-ntorci şi nu vrei să-nlături de loc de la vase Pustiitorul pârjol, fiind stăpânit de mânie, Cum pot eu, fiule, singur aici să mai stau fără tine?</p>
               <p>         Ţie mă dete bătrânu-ţi părinte Peleus în ziua Când te trimise din Ftia la craiul Atrid Agamemnon.</p>
               <p>         Încă erai un copil şi n-aveai ştiinţă de arme Şi de vorbire-n sobor, prin care se-nalţă bărbaţii.</p>
               <p>         De-asta şi el mă trimise, ca eu să te-nvăţ cum se cade Meşter la vorbă să fii şi vrednic la fapte. Deci n-aş vrea, 234</p>
               <p>         Fătul meu drag, să mă văd părăsit într-o doară de tine, Chiar dac-ar fi ca un zeu să-mi juruie acum că mă schimbă Şi din moşneagul acesta m-ar face voinicul în floare Cum eram eu în Helada, în ţara femeilor mândre, 235</p>
               <p>         Când am lăsat-o fugind de părintele meu, de Amintor, Care de dragul ibovnicei lui se-nciudase pe mine.</p>
               <p>         Tata, de ea îndrăgit, înjosea oropsindu-şi nevasta, Biata mea mamă. Ea tot mă ruga în genunchi să m-apropii Eu de ibovnica-lui, ca aşa pe bătrân să-l urască.</p>
               <p>         Eu m-am luat după dânsa, ci-ndată simţitu-m-a tata Şi blestemându-mă greu, s-a rugat fioroaselor Furii236</p>
               <p>         Până la moarte să nu-i stea în braţe copil de la mine.</p>
               <p>         Parte să nu am de fii, şi blestemu-mplinitu-i-a zeul Cel întronat sub pământ, şi neîndurata-i soţie.</p>
               <p>         Eu m-am gândit să-l omor cu arm-ascuţită, dar ciuda Mi-a potolit-o un zeu aducându-mi aminte de vâlva Care s-ar face-n popor şi vorbele rele ale lumii; Teamă-mi era să nu-mi zică-ntre-Ahei ucigaş de părinte.</p>
               <p>         Dar după asta eu n-aveam plăcere de fel, câtă vreme Tata era necăjit, să stau într-o casă cu dânsul.</p>
               <p>         Rudele-mi însă şi soţii morţiş se ţineau după mine Şi mă rugau şi umblau să mă-mpiedice oprindu-m-acolo.</p>
               <p>         Câte oi grase şi boi cu păr lins şi cu mersul agale Au mai junghiat şi ce vieri dolofani, încălaţi în grăsime, Puşi la frigare, pârliră şi fripseră peste jeratic!</p>
               <p>         Ce mai vinaţuri băură din chiupuri la tata! Vreo nouă Nopţi petrecură păzind şi steter-alături de mine.</p>
               <p>         Paza schimbau între ei şi ardeau două focuri într-una.</p>
               <p>         Unu-n pridvorul ogrăzii cea împrejmuită cu ziduri, Altul 'naintea iatacului meu lângă uşă în tindă.</p>
               <p>         Dar mai apoi, când veni întunericul nopţii a zecea, De la iatacul meu sparg cele două-mbucate canaturi, Repede eu ies de acolo şi sar peste zidul ogrăzii Şi mă strecor nevăzut de paznicii mei şi de roabe.</p>
               <p>         Fuga pe urmă o iau prin Helada cea-ntinsă, departe Până ce-ajuns-am în Ftia cea rodnică, a turmelor mamă, La domnitorul Peleu, iar dânsul primitu-m-a bine Şi m-a iubit cum un tată iubeşte pe fiul său însuşi, Singurul fiu care-i creşte cu drag în prisos de avuţie.</p>
               <p>         Stare-mi dădu şi avere şi locuitori o mulţime, Peste dolopi eram Domn în vecinătate de Ftia, Şi te-am crescut aşa mare, din suflet iubindu-te, Ahile, Tu, cel chipos ca un zeu, căci n-aveai plăcere cu altul Nici la ospeţe să mergi şi nici să iai hrană pe-acasă, Până ce-n braţe pe tine eu nu te luam şi-nainte Nu-ţi dam friptură tăind-o şi nu-ţi duceam vinul la gură.</p>
               <p>         Haina la pieptu-mi de câte ori tu mi-ai stropit-o cu vinul Care din gură-l vărsai în mult necăjita-ţi pruncie!</p>
               <p>         Câte necazuri şi trude în viaţ-am răbdat pentru tine, Teamă fiindu-mi că zeii stârpiră sămânţa din mine.</p>
               <p>         De-asta şi eu, o, voinice arătos în făptură ca zeii, Te-am înfiat să mă aperi cândva la vreo cumpănă mare.</p>
               <p>         Deci domoleşte-ţi a ta semeţie. Nu trebuie, Ahile, Fără-ndurare să fii. Se împacă la urmă şi zeii Care-s mai vrednici, mai mari şi mai tari decât noi muritorii, Doar şi pe ei cu prinoase, cu dulci juruinţi, cu arsura Jertfelor şi cu stropitul de paos i-apropie oricine, Dacă se roagă de ei când cade-n greşeli şi-n păcate.237</p>
               <p>         Sunt şi zeiţe ale rugii, născute din marele Zeus.</p>
               <p>         Chioambe sunt ele, la faţă zbârcite de păsuri şi şchioape Şi-ngrijorate se poartă şi-adulmecă Vina, dar dânsa Tare-i de trup şi picioare, şi-ntrece din fugă pe toate Rugile peste pământul întreg şi apucă-nainte Rău căşunând omenirii, dar Rugile vindecă răul.</p>
               <p>         Cine s-arată cucernic, când ele s-apropie-n cale-i Mult foloseşte din parte-le, ruga cu drag îi ascultă, Dacă el nu le ia-n seamă şi-n faţa lor nu se supune, Zânele aleargă la Zeus şi-l roagă s-asmută spre dânsul Vina, să-l vateme până ce el ispăşi-va greşeala.</p>
               <p>         Deci, o Ahile, cinsteşte pe-aceste copile a lui Zeus; Şi-alţii ca tine de mari se mlădie faţă de ele.</p>
               <p>         Eu, dacă nu-mbia daruri şi nu-ţi juruia Agamemnon Şi-altele şi rămânea el cu inima nemlădiată, Nici nu veneam cu îndemnul ca tu dezbărat de mânie Oştile noastre să sprijini, cu toată nevoia. Dar dânsul Multe-ţi dă ţie pe loc şi altele-ţi juruie încă Şi să te roage trimise la tine tot oameni de frunte, Chiar de el însuşi aleşi, şi prieteni ai tăi, o Ahile, Cei mai iubiţi între-Ahei. Să nu le faci chiar de ruşine Drumul şi vorbele lor; pân-aci aveai drept să te superi.</p>
               <p>         Din auzite noi ştim cum fost-au vitejii pe vremuri, Când pe vreunul din ei l-apuca viforoasă mânie.</p>
               <p>         Lesne puteai să-i îndupleci cu daruri, cu vorba cea bună.</p>
               <p>         Însumi aminte mi-aduc de o faptă nu nouă, ci veche Şi-o povestesc tuturora să ştiţi cum a fost, o prieteni.</p>
               <p>         Luptă duceau cu Etolii cei aprigi odată Cureţii238</p>
               <p>         Şi la cetatea Calidon se tot omorau între dânşii.</p>
               <p>         Unii, Etolii, cu arme apărau a lor dragă cetate, Iară Cureţii cătau în tot chipul s-o ia şi s-o prade.</p>
               <p>         Răul veni de la zân-Artemida-ntronata în aur Ea se-nciudase pe-Oineu, căci el, puind secera-n holdă, Nu-i dete pârga de rod. Toţi zeii primiseră jertfe, 239</p>
               <p>         Numai pe fiica lui Zeus uitase ori poate la dânsa Nu se gândise de fel, de aceea-i fu mare păcatul.</p>
               <p>         Deci, supărată pe el, stârni împotrivă-i zeiţa, Vajnic-arcaşă, un vier colţat, o năprasnică fiară Care. – nnădită la câmp, mult rău căşuna lui Oineus, Pomi răsăriţi o grămadă sălbatic smucea din adâncuri Cu rădăcină cu tot, irosindu-le mana de roadă, Dar îl ucise voinicul născut din Oineu, Meleagru, 240</p>
               <p>         După ce-a strâns vânători şi ogari din mai multe oraşe.</p>
               <p>         Nu puteau oameni puţini să-i vie de hac unei fiare Mari ca aceea; pe mulţi mai urcase pe rugul durerii.</p>
               <p>         Dar după asta zeiţa iscă bătălie şi zarvă Între Etoli şi Cureţi, fiecare cerând ca răsplată Pielea cu blana câlţoas-a mistreţului şi căpăţâna.</p>
               <p>         Cât se bătu între-ai săi bărbatul luptaci Meleagru, Rău pătimiră cureţii; ei nici nu putură să ţie Piept în afară de zid, cu toată mulţimea. Ci-n urmă Fu Meleagru cuprins de mânie, de patima care Şi-altora-nvăluie mintea, deşi au temei la gândire.</p>
               <p>         Şi clocotind de necaz pe maică-sa însăşi, pe-Altea, Sta huzurind la nevasta cea chipeş-a lui, Cleopatra, Fiica sulegetei fete a unui Evenos, Marpesa, Şi a lui Idas, un om care-n vremile acele pe lume Cel mai puternic a fost, că chiar şi asupra lui Febos Arcul întinse de dragul frumoasei mirese, pe care Înşişi părinţii, atunci când ea în palatul lor fuse, O poreclir-Alciona, căci mama-i lovită de soarta Pasării triste, alcionul, jelea de durere ca dânsa, Când a ei fiică fusese răpită de-arcaşul Apolon.</p>
               <p>         Sta Meleagru la ea mistuindu-şi amarul mâniei, Tare-ndârjit de blestemele mamei, căci ea de mâhnire Mare cuprinsă, că el pe fratele ei omorâse, Zeii chema şi izbind cu pumnul adese pământul Sta istovită-n genunchi şi cu sânul stropit de plânsoare.</p>
               <p>         Dânsa cerea de la zeii din iad, Persefona şi Hades, Fiului moarte să-i dea. O asculta din beznă hoinara Umbrelor, Furia răzbunătoarea ceacruntă, şi iată, Larmă şi pocnet la porţi la Calidon răsună, Cureţii Bat în cetate la turnuri. Se roagă de dânsul bătrânii Etolieni şi preoţi trimit după el ca să iasă Şi să-i ajute, şi-i juruie-o mare răsplată: pe unde-i Mai roditoare câmpia cetăţii, acolo-l îmbie Ei să-şi măsoare mândreţe de ţarină pentru moşie, Loc de pogoane cin'zeci, jumătate să-l aibă de vie, 241</p>
               <p>         Iar jumătatea cealaltă să-i fie pământ de arătură.</p>
               <p>         Tot stăruia şi Oineu călăreţul, bătrânul său tată; Sta el în pragul iatacului 'nalt şi ale uşii canaturi Le zguduia şi-n genunchi pe fiu-şi ruga să-l ajute.</p>
               <p>         Mama, surorile tot îl rugau; în zadar, că mai tare Sta împotrivă, în zadar îi făcură fierbinte rugare Chiar şi prietenii lui mai iubiţi şi mai vrednici de cinste, N-a fost putinţă şi chip să înduplece pe Meleagru Până ce nu izbutiră să-i bată-n odaie Cureţii După ce zidul urcară şi aprinseră marea cetate.</p>
               <p>         Cade bocindu-se atunci şi-l roagă pe el Cleopatra, Falnic încinsa-i nevastă, şi-i numără relele toate, Care pe oameni lovesc, când oraşul le calcă duşmanii: Cum pe bărbaţi îi ucid, cum spulberă-n flăcări oraşul, Cum pe copii îi robesc şi femeile-ncinse pe şolduri.</p>
               <p>         Inima lui tresărind la auzul atâtor amaruri, El luă armele atunci şi îndată ieşi la bătaie Şi izbăvi pe etoli de ziua cea neagr-a pieirii, Numai de sine ştiind. De-aceea nu-i deteră daruri Multe şi atât de frumoase, măcar că-i feri de năpastă.</p>
               <p>         Vezi dar să nu faci la fel, să nu mi te-aducă ispita, Dragă prietene, aici. Mai rău e de vii să ne aperi Năvile-n clipa când ard, ci darul primeşte şi vino, Scapă-ne; ca la un zeu închina-se-vor ţie Aheii.</p>
               <p>         Dacă tu nedăruit veni-vei pe câmpul de sânge, Nu-ţi va fi cinstea totuna, măcar de-ai abate prăpădul.”</p>
               <p>         Zise lui Fenix atunci Ahile cel iute ca şoimul: „Tată moş Fenix, purcese din Zeus, nu-mi trebuie mie Astfel de cinste, că ea mi-este dată s-o am de la Zeus Şi s-o păstrez pe aici la corăbii mereu câtă vreme Suflet în piept îmi rămâne şi pot să mă ţin pe picioare.</p>
               <p>         Ia îns-aminte tu bine de-o vorbă ce eu îţi voi spune: Nu căuta să mă-ndoi cu jălanii şi ofturi de dragul Lui Agamemnon Atrid, că nu se cuvine pe dânsul Tu să-l iubeşti, ca să nu te urăsc dup-atâta iubire.</p>
               <p>         Cade-se să duşmăneşti pe oricine e-n vrajbă cu mine; Fii dar alăturea-mi Domn şi ia-ţi jumătatea domniei, Ducă-şi solia ceilalţi. Rămâi tu, şi-n patul cel moale Culcă-te acolea frumos, şi-apoi mâine, în zorile zilei, Ne-om socoti dac-aicea mai stăm ori ne ducem în ţară.”</p>
               <p>         Zise şi semn lui Patroclu tăcut îi făcu din sprâncene Pat cu de toate s-aştearnă lui Fenix, ca asta să vadă Solii ceilalţi şi mai iute să plece din cort de la dânsul.</p>
               <p>         Aias Telamonianul luă mai pe urmă cuvântul: „ÎndemânaticeLaertiene tu viţă din Zeus, Ulise, Hai, că degeaba ni-e vorba şi drumul acesta; eu nu cred S-aibă doritul sfârşit. Noi trebuie cât mai în grabă Oastei să ducem răspunsul, oricât e de rău, căci acuma Nerăbdători ne aşteaptă cu toţii, Ahile, vezi bine Fără de milă, sălbatic ajunse de-atâta trufie, Răul, şi nu se îndură de dragul acestor prieteni, Care-l iubeam la corăbii cum n-am mai iubit pe niciunul.</p>
               <p>         Crudul! Dar chiar de la un ucigaş oarecine primeşte Despăgubiri, când el pe un fiu ori un frate-i ucide, Şi ucigaşul acasă rămâne plătind şugubina; 242</p>
               <p>         Inima lui de bărbat şi-astâmpără atunci primitorul Răscumpărării de sânge. Dar neîmpăcată, haină Inimă puseră zeii în tine, şi numai de dragul Unei femei; noi acum îţi dăm şapte din cele mai mândre Şi pe deasupra o groază de daruri. Deci fii mai cu milă, Casa cinsteşte-ţi, Ahile; ca oaspeţi venirăm la tine Dintre Ahei şi dorim să rămânem, mai mult decât alţii, Cei mai de aproape prieteni ai tăi şi mai dragi din Ahaia.”</p>
               <p>         Dar i-a grăit şi lui Aias Ahile cel bun de picioare: „Aias Telamoniene, mărite fruntaş al oştirii, Vorbele tale, mai toate, din inimă-mi par că sunt spuse.</p>
               <p>         Dar copleşeşte necazul în mine aducându-mi aminte Cum Agamemnon Atrid mă făcu de batjocură-n faţa Oastei întregi ca pe un venetic fără cinste şi drepturi.</p>
               <p>         Mergeţi acuma şi daţi-i din parte-mi răspunsul acesta: Eu la bătaia cea crâncenă nu am de gând să iau parte Până ce falnicul Hector, odrasla cercatului Priam, Măcelărind pe Argii şi arzându-le vasele negre, Nu va veni unde stau Mirmidonii la vase şi-n corturi.</p>
               <p>         Dar la corabia mea şi la cortul meu aprigul Hector, Cât de năvalnic o fi, pe loc o să stea din bătaie.”</p>
               <p>         Zise, iar ei luând cupa cu gemene toarte-nchinară Şi la corăbii se-ntoarseră călăuziţi de Ulise.</p>
               <p>         Dete poruncă Patroclu la oamenii lui şi la roabe Cât mai în grabă s-aştearnă un pat cu de toate lui Fenix.</p>
               <p>         După poruncă femeile patu-i gătiră; aşternură Gingaşă pânză de în şi blană de pat şi velinţă.</p>
               <p>         Fenix acolo se culcă cu gândul la ziua de mâine.</p>
               <p>         Peste puţin şi Ahile se culcă şi-adoarme în fundul Cortului bine-ntărit, iar alături de el Diomeda243</p>
               <p>         Cea-mbujorată, copila lui Forbas, adusă din Lesbos.</p>
               <p>         Culcă-se-n partea cealaltă Patroclu şi-alăturea Ifis, Cea cu colanul frumos, dăruită de-Ahile pe vremea Când luă Schiros, a lui Enieu răsărită cetate.244</p>
               <p>         Când după asta trimişii sosiră la tabără-n corturi, Fiii Aheilor se ridicară de ici şi de colo, şi iute, Care de care venind, le urau cu paharede aur Şi întrebau. Dar întâi începu să întrebe Agamemnon: „Mult lăudate Ulise, a neamului mare mândrie, Spune-mi, vrea el să ne ajute-n primejdia de la corăbii?</p>
               <p>         Ori ne respinge şi încă-i semeţ şi nu-i trece mânia?”</p>
               <p>         La întrebare răspunse păţitul, măritul Ulise: „Prea înălţate mai-mare al oştirii, Atrid Agamemnon, Nu vrea Ahile să-şi lase mânia, ba chiar şi mai tare S-a-ntărâtat şi cu daruri cu tot te respinge pe tine.</p>
               <p>         Te sfătuieşte să chibzui cu sfetnicii tăi şi să cauţi Chip ca să mântui pe-Ahei şi toate ale noastre corăbii.</p>
               <p>         Cât despre el, ameninţă că mâne, în zorile zilei, Vaselor sale dă drumul pe mare şi pleacă spre Ftia.</p>
               <p>         Dar şi pe noi, pe ceilalţi, ne povăţuieşte din parte-i Marea să batem 'napoi, că nu-i dăm de capăt cetăţii Troia cu zidul înalt, căci Cel care bubuie-n nouri Scutul asupra-i întinse şi se îndârjiră duşmanii.</p>
               <p>         Asta ne spuse; sunt martori şi cei care-mi fură tovarăşi, Aias şi crainicii noştri, cei doi înţelepţi. Iar bătrânul Fenix acolo rămase să doarmă, cum însuşi Ahile L-a îndemnat, ca să plece cu el la întoarcerea-n ţară Mâne, de-o fi bucuros, că n-are să-l ia cu de-a sila.”</p>
               <p>         Asta Ulise rosti, şi molcom tăcură cu toţii, Plini de mirare auzind ce-amarnic îi fuse răspunsul.</p>
               <p>         Stat-au tăcuţi îndelung de mare mâhnire Danaii, Dar după asta luă între ei Diomede cuvântul: „Prea înălţate mai-mare al oştirii, Atrid Agamemnon, Bine ar fi dacă nu te rugai de Ahile şi nu-i dai Multele daruri; că el şi aşa e semeţ, dar acuma Tu l-ai făcut mai semeţ încă şi mai zăcaş în mânie.</p>
               <p>         Lasă-l în pace mai bine să facă cum vrea, să se ducă Sau să rămâie, că nu va veni la război fără numai Dacă-i dă inima-mbold sau zeii-l îndeamnă pe dânsul.</p>
               <p>         Noi s-ascultăm un cuvânt, să facem aşa cum voi spune: Mergeţi acuma la somn, ci întâi potoliţi-vă pofta Toţi cu bucate şi vin, căci asta-i curaj şi putere.</p>
               <p>         Mâne când zorile apoi răsări-vor cu degete roşii, Iute stoleşte călări şi pedeştri, şi de la corăbii245</p>
               <p>         Du-i la bătaie pe toţi şi bate-te însuţi în frunte.”</p>
               <p>         Asta vorbi şi cu strigăte tari se-nvoiră fruntaşii, Toţi cu uimire auzind cuvintele lui Diomede.</p>
               <p>         Vinul pe ţărnă stropind, se duse la cort fiecare Şi adormiră cu toţii primind ale somnului daruri.</p>
            </div>
            <div type="div2">
               <head>         Cântul X</head>
               <p>Toţi căpitanii Ahei prin corturi, pe lângă corăbii, Noaptea dormeau domoliţi în braţele moi ale-odihnei, Numai pe craiul Atrid Agamemnon nu vine să-l fure Dulce prielnicul somn, că-l bate tot felul de gânduri.</p>
               <p>         Cum câteodată tot fulgeră soţul pletoasei zeiţe Hera o grindină poate vestind ori puhoinică ploaie Sau vreo ninsoare ce fulguie şi înălbeşte câmpia Sau un război care mistuie totul în guşa-i cea mare, Astfel adeseori tot mai ofta şi-Agamemnon din adâncul Inimii şi un cutremur întreagă fiinţa-i cuprinse, Când se uită la Troienii rămaşi înaintea cetăţii.</p>
               <p>         El se uimea de mulţimea de focuri ce-ardea pe câmpie Şi de cântarea din fluier şi nai şi de larma de oameni.</p>
               <p>         Când apoi iar se uita şi vedea pe Ahei la corăbii, Smocuri de păr de la plete cu mâna-şi smulgea şi lui Zeus Tot se ruga şi din greu suspina el în sinea-i bărbată.</p>
               <p>         Una-i păru mai cu cale din tot ce cu mintea-i gândise, Însuşi să meargă la Nestor, întâiu-nţelept al oştirii, Doar va putea să înjghebe cu el vreun plan de minune, Care să mântuie acum de primejdie toat-aheimea.</p>
               <p>         Deci ridicându-se-n cort, cămaşa de lână-şi îmbracă Bine şi-noadă mândreţea de-opinci la picioarele-i dalbe, Zvârle pe dânsul a leului piele roşatică, mare, Lungă de-ajunge la tălpi; ia suliţ' apoi şi porneşte.</p>
               <p>         Nu mai puţin tremura şi Menelau, şi somnul de gene Nu-i se lipea nicidecum, de grijă cumva să nu piară Oastea din Argos venită la Troia pe apele mării, Numai din pricina lui să se bată-n război vitejeşte.</p>
               <p>         El mai întâi 'şi-nveli cu o blană vârstată de pardos Spatele-i lat şi îşi puse un coif cercuit în aramă Şi după asta luând cu mâna-i vânjoasă o lance, Merse să scoale din somn pe frate-său, cel mai puternic Domn peste Ahei îndeobşte cinstit deopotrivă cu zeii.</p>
               <p>         El îl găsi la-mbrăcarea mândreţii de arme în dosul Unei corăbii în cort, şi bine-i păru de venire.</p>
               <p>         Şi începu să-l întrebe Menelau întâi: „Frăţioare, Ce te-ai sculat şi-ţi pui armele? Oare-ai trimite Pe un tovarăş de-ai noştri cumva la Troieni ca iscoadă?</p>
               <p>         Mie mi-e teamă grozav că n-are să fie niciunul Care s-ar prinde să meargă pe noaptea cea tainică singur Spre-a iscodi pe Troieni, că prea i-ar fi mare cutezul.”</p>
               <p>         Doar îi răspunse zicând al oştilor domn Agamemnon: „Una ne trebuie-acum, o frate slăvite Menelau, Spornicul sfat ce ne poate ajuta mai curând să ne scape Oastea şi stolul de vase, căci altul e gândul lui Zeus, Inima-l trage pe el mai tare spre jertfa lui Hector.</p>
               <p>         Nu mai văzui eu în viaţa mea, nici auzii că un singur Om a putut oarecui cândva să pricinuie atâtea Cazne şi nenorociri cum astăzi făcutu-ne-a nouă Hector în luptă, măcar că el nu-i fiu de zeu ori zeiţă.</p>
               <p>         Vreme-ndelungă şi până târziu pomeni-vor Danaii Relele ce-au pătimit de la Hector, atâtea-s de multe.</p>
               <p>         Du-te dar, cheamă pe Idomeneu şi pe Aias, aleargă Pe la corăbii; eu însumi mă voi repezi pân' la Nestor Ca să-i dau zor să se scoale, să-l chem, dacă el vrea să vie Ceata voinică de paznici să sprijine; ea doar de dânsul Are s-asculte mai mult, fiind peste dânşii mai mare Fiul lui Nestor şi soţul lui Idomeneu, Merione, Cărora îndeosebi noi paza de noapte-ncrezurăm.”</p>
               <p>         Dar mai întreabă Menelau pe fratele său Agamemnon: „Ce fel mă povăţuieşti şi care-ţi mai este porunca?</p>
               <p>         Oare să stau împreună cu el aşteptându-te acolo, Ori să dau fuga-napoi, de-ndată ce-i pun eu la cale?”</p>
               <p>         Zise şi orândui dup-aceea din nou Agamemnon: „Stai împreună cu ei, mi-e teamă cumva pe-ntuneric Drumul să nu rătăcim, că-n tabără căile-s multe.</p>
               <p>         Strigă pe-oriunde vei trece şi-ndeamnă pe toţi să vegheze, Zi-i fiecărui pe nume şi chiar după neam şi părinte, Laudă, 'nalţă-i pe toţi şi lasă mândria deoparte.</p>
               <p>         Cată şi noi să ne tot ostenim, că aşa ni-i din faşă Dat de la Zeus de sus să ducem povara osândei.”</p>
               <p>         Asta vorbi şi pe frate-său bine-ndrumat îl trimise Şi luă drumul şi el şi se duse la Nestor, pe care Lângă corabia neagră la cort îl găsi, pe un moale Pat aşternut odihnind, alături podoaba-i de arme, Pavăză, suliţe două şi chivăra cea sclipitoare Şi cingătoarea cu feluri de feţe, pe care bătrânul O încingea, dacă-n fruntea oştirii pornea la războiul Sângerător, niciodată dând pas bătrâneţelor triste.</p>
               <p>         Capu-şi ridică deodată şi-n cot răzămându-se Nestor Lui Agamemnon îi zice şi nedumirit îl întreabă: „Cine eşti tu care singur în tabără pe la corăbii Noaptea, când toţi odihnesc, îmi horhăi aşa pe-ntuneric?</p>
               <p>         Cauţi un tovarăş ori umbli cumva după paznici de noapte?</p>
               <p>         Ce vrei? Vorbeşte. Tăcut să nu te apropii de mine.”</p>
               <p>         Craiul Atrid Agamemnon îndată lui Nestor răspunse: „Nestor al meu Neliene, tu mare-a Danailor faţă, Află că eu sunt Atrid Agamemnon, sunt nenorocitul Căruia-i dat să mă zbucium mai mult decât alţii, de-a pururi Cât mai am suflet în piept şi pot să mă ţin pe picioare.</p>
               <p>         Umblu, că dulcea somnie de loc nu se prinde de mine, Cuget mereu la război şi mă doare cum sufer' ai noştri; Tare mi-e teamă de bieţii Danai şi mi-e liniştea dusă, Parcă-s din fire ieşit, se zbate să iasă din mine Sufletul şi am un tremur pe trup şi pe dalbe picioare.</p>
               <p>         Dacă tu vrei să te mişti, dacă n-ai şi tu pace şi-odihnă, Haidem de vale la străji, să dăm raită pe-acolo-mpreună, Ca să vedem dacă ei, obosiţi de nesomn şi de trudă, Nu adormiră cumva şi uitară cu totul de pază.</p>
               <p>         Prea sunt duşmanii aproape de noi şi nu ştim aieve, Dacă nu-ncearcă cumva astă-noapte să dea bătălie.”</p>
               <p>         Numaidecât i-a răspuns călăreţul, cumintele Nestor: „Tu al voinicilor crai, măritule Atrid Agamemnon, Nu tot ce cugetă Hector şi tot ce-şi închipuie dânsul Va împlini Cel-de-sus, ba-mi pare că chiar dimpotrivă, Dânsul va fi cotropit de mai multe nevoi, când Ahile Va lepăda de pe suflet povara mâniei cumplite.</p>
               <p>         Eu te urmez bucuros, dar hai să trezim şi pe alţii, Pe Diomede, vultan la război, pe dibaciul Ulise Şi pe şoimanul de Aias precum şi pe vladnicul Meges.</p>
               <p>         Ba să dea fuga pe loc cineva şi să cheme pe craiul Idomeneu şi pe Aias Telamonianul, că nu li-i Tabăr-aproape, ci prea e departe şi-i drum pân-acolo.</p>
               <p>         Dar pe Menelau, oricât mi-i de drag şi de vrednic de cinste, Chiar de ţi-ar fi cu bănat, voi spune-o deschis de la mine, L-aş dojeni că el doarme şi singur te lasă la lucru.</p>
               <p>         Ba era dânsul dator ca să stăruie acuma, s-alerge Pe la fruntaşi, să se roage de toţi, că e mare nevoia.”</p>
               <p>         Craiul Atrid Agamemnon îndată răspunse lui Nestor: „Eu ţi-aş da voie oricând să-l învinui, moş Nestor, pe dânsul, Căci lăsător e din fire şi preget-adese la muncă; Nu doar că nu se îndeamnă de lene şi nu-l taie capul, Ci se tot uită la mine şi adastă din parte-mi îndemnul.</p>
               <p>         El îns-acum s-a trezit şi a venit mai-nainte la mine.</p>
               <p>         Eu l-am trimis ca să cheme pe-aceia pe care tu-i cauţi.</p>
               <p>         Hai dar să mergem. Pe ei i-om găsi între paznici-naintea Porţii, pe unde la cale pusei să s-adune cu toţii.”</p>
               <p>         Zise bătrânul atunci: „Numai astfel în tabăr-Aheii Au să-l asculte pe el şi n-o să se-mpizmuie nimeni Când o să-i mâne la arme şi o să le dea lor poruncă.”</p>
               <p>         Asta zicându-i moş Nestor îşi pune cămaşa pe dânsul, 246</p>
               <p>         Bine-şi înoadă mândreţea de-opinci la picioarele-i dalbe247</p>
               <p>         Şi pe la umăr cu sponci îşi încheie o mantie roşă, Largă, frumos îndoită pe el şi cu miţe-atârnate.</p>
               <p>         Ţeapăna-i lance cu vârf de aramă luând dup-aceea, Merse la vase grăbit prin mijlocul oastei ahee.</p>
               <p>         Colo dintâi pe-Odiseu cel una cu Zeus la minte Iute din somn a trezit călăreţul Gerenios Nestor.</p>
               <p>         Glasu-i, când el a strigat, pe loc la ureche-i ajunse.</p>
               <p>         Iese Ulise din cort şi răstit îi întreabă pe dânşii: „Ce hoinăriţi voi aşa între corturi aici la corăbii, Singuri în tainica noapte? Ce mare nevoie v-ajunge?”</p>
               <p>         Dar îl întâmpin' atunci călăreţul Gerenios Nestor: „Mult iscusite Odiseu, tu Laertiade mărite, Nu fi pe noi supărat, că mare-i strâmtoarea oştirii.</p>
               <p>         Vino cu noi să trezim pe oricine-i dator să dea sfatul La sfătuit, dacă-i fuga mai bună cumva ori războiul.”</p>
               <p>         Asta bătrânul grăi şi în cortu-i se-ntoarse Ulise, Scutul pe umăr luând se duse-mpreună cu dânşii După Tidide. Pe el în afară de cort îl găsiră Unde dormea înarmat. Alături dormeau deopotrivă Soţii cu scutul sub cap, şi lăncile lor pe aproape Stau cu mânerul înfipte-n pământ şi sclipea de pe ele Boldul de aramă departe ca fulgerul tatălui Zeus.</p>
               <p>         Sta Diomede culcat pe o blană de taur sălbatic, Iar pe sub cap el avea aşternut un covor de minune.</p>
               <p>         Merse moş Nestor la el şi cum îl clinti cu piciorul, Iute din somn îl trezi şi-ncepu să-i dea zor şi să-l certe: „Scoală şi hai, Diomede. Ce dormi câtu-i noaptea şi sforăi?</p>
               <p>         N-auzi c-aici pe tăpşanul câmpiei Troienii şi-au masul Lângă corăbii şi-o palmă de loc ne desparte de dânşii?”</p>
               <p>         Asta-i vorbi, şi Tidid deodată din somn se repede Şi cuvântează cu glas rostindu-le vorbe ce zboară: „Moşule, straşnic mai eşti. Tu n-ai niciodată odihnă.</p>
               <p>         Nu erau oare prin tabără alţii de-ai noştri mai tineri Care puteau mai curând să dea fuga la crai orişiunde Şi să-i deştepte pe toţi? Tu nu ştii de trudă, moş Nestor.”</p>
               <p>         Dar îi răspunse zicând călăreţul Gerenios Nestor: „Vorbele câte mi-ai spus, o fătul meu, drepte sunt toate.</p>
               <p>         Am şi copii cumsecade şi oameni destui în oştire, Şi unul din ei negreşit ar putea după crai să alerge, Dar e grozavă nevoia ce-apasă pe-Ahei astă-noapte, Doar pe tăişul de brici ne stă de acum nouă norocul:248</p>
               <p>         Vorba-i ori jalnic pierim ori abia scăpa-vom cu viaţa.</p>
               <p>         Du-te dar repede acum şi scoală pe Aias mai iute, Scoală pe Meges, că tu eşti mai tânăr, ai milă de mine.”</p>
               <p>         Astfel îi zice, iar el îşi aruncă pe umere blana Roibă de leu ce-l acoperă pân' la picior şi cu lancea Pleacă, şi după ce-i scoală-i aduce cu sine viteazul.</p>
               <p>         Când după asta la străji se duseră ei împreună, Nu mai găsiră dormind pe unul măcar dintre capii Străjilor; ba ei stau treji şi gata-narmaţi laolaltă.</p>
               <p>         Cum pe la strungă dulăii stau neadormiţi după turmă, Când aud ei de vreo fiară temută ce noaptea răsare Dinspre pădure la munţi, şi mare e larma de oameni Şi de dulăi după fiară, de aceea şi nu pot dormipeste noapte, Astfel acuma şi străjilor dus de pe pleoape li-i somnul Alinător, că veghează în noaptea cea tristă şi-ntr-una Ochii-şi înhoalbă spre câmp şi aşteaptă să vie Troienii.</p>
               <p>         Cum îi văzu, bucuros cu vorba moş Nestor începe Să-i îmbărbate pe ei: „Voi fiilor, tot aşa bine Pază să ţineţi acum, pe nime din voi să nu-l fure Somnul cumva şi s-ajungem de râsul duşmanilor noştri.”</p>
               <p>         Zise şi şanţul sări; urmau după el împreună Domnii ceilalţi care fură chemaţi la sobor să s-adune.</p>
               <p>         S-alăturară la ei Merione şi fiul lui Nestor, Care mai fură poftiţi să ia parte la sfat împreună.</p>
               <p>         După ce şanţul trecură, ei roată pe câmp s-aşezară Unde curat era locul şi nu erau trupuri căzute, Tocmai în partea de unde plecase năvalnicul Hector, Când pe Ahei risipind, veni să-l învăluie noaptea.</p>
               <p>         Ei, aşezându-se acolo, ţineau cuvântări laolaltă.</p>
               <p>         Vorba deschise întâi călăreţul gerenic moş Nestor: „Dragii mei, nu-i oarecine cu inima cutezătoare, Care se bizuie pân' la Troieni să se furişe-acuma Şi de la marginea taberei lor pe vreunul să prindă Sau de la dânşii din zvon să afle cumva să ne spuie Ce-o fi gândind să mai facă Troienii? Vor ei să mai steie Lângă corăbii, departe de Troia, sau poate-ntr-acolo Nu vor purcede 'napoi până nu vor putea să ne bată?</p>
               <p>         Astea să afle şi teafăr la noi să se-ntoarcă pe urmă.</p>
               <p>         'Naltă mărire sub soare-l aşteaptă pe el între oameni, Doar o să-l laude toţi şi un dar preţuit o să-i deie Domnii cu toţii atunci, mai-marii acestor corăbii, I-or dărui, fiecare din ei osebit, câte o oaie Neagră cu miel şi răsplata-i va fi cea mai bună din toate: Fi-va de-a pururi poftit pe la praznice şi la ospeţe.”</p>
               <p>         Bătrânul vorbi, ei molcom cu toţii tăcură.</p>
               <p>         Rupse tăcerea şi zise bărbatul Tidid Diomede: „Inima cutezătoare pe mine mă-ndeamnă, moş Nestor, Să mă strecor la duşmani prin tabăra care-i aproape.</p>
               <p>         Dac-ar fi totuşi cumva oarecine să-mi fie tovarăş, Mai cu nădejde şi mai fără teamă mi-ar fi încercarea.</p>
               <p>         Dacă-mpreună merg doi, mai vede-nainte doar unul Cum e mai bine; dar când este unul, de vede prin noapte, Ochiul pătrunde mai greu şi mai puţin ager e gândul.”</p>
               <p>         Asta grăi, şi o seamă voiau pe Tidid să-l urmeze, Gata erau amândoi vultanii războiului Aias, Gata era Merione, mai gata feciorul lui Nestor, Ba şi Menelau Atrid, vestitul în lupta cu suliţi, Şi încercatul Ulise voia să răzbată în gloata Celor din Troia, căci veşnic era inimos la bătaie.</p>
               <p>         Dar mijloci între dânşii Atrid Agamemnon şi zise: „Scumpe tu inimii mele, viteze Tidid Diomede, Ai să-ţi alegi ca tovarăş pe care-i pofti şi vei crede Dintre aceştia mai bun, că mulţi vor să vie cu tine.</p>
               <p>         Tu, de ruşine, să nu laşi pe cel mai voinic şi pe altul Mai puţinvrednic să iei de ruşine cumva ca tovarăş, Neamu-i în seamă luând, de-o fi chiar mai mare-n domnie.”</p>
               <p>         Asta el zise, cu teamă gândind la bălanul Menelau.</p>
               <p>         Dar cuvântează din nou Diomede, vârtos-strigătorul: „Dacă voi ţineţi ca eu după plac să-mi aleg un tovarăş, Cum pot eu oare din parte-mi să uit pe slăvitul Ulise, Care la orişice treburi cu sufletul şi cutezarea Stă ne-ntrecut şi pe care-l iubeşte şi Palas Atena?</p>
               <p>         Dacă-nsoţi-mă-va el, prin foc şi potop de vom trece, Teferi venim înapoi, că-i prea cumpănit şi cuminte.”</p>
               <p>         Lui Diomede la asta-i grăi încercatul Ulise: „Nici să mă lauzi prea mult şi nici să mă scazi, Diomede, Doar mă cunosc îndestul Aheii şi nu e nevoie.</p>
               <p>         Hai să purcedem, că noaptea-i pe ducă, s-apropie ziua, Stelele-n cer asfinţesc, trecură mai bine de două Părţi ale nopţii şi numai o parte de-acum mai rămâne.”249</p>
               <p>         Asta vorbir-amândoi şi încinseră straşnice arme, Lui Diomede Tidid i-a dat Trasimede voinicul Spadă cu două tăişuri, căci el îşi lăsase la corturi Spada, i-a dat şi un scut. Şi în cap el şi-ndesă-apoi coiful Fără de creastă şi tui, o căciulă din blană de taur, Cuşmă ce apără capul voinicilor. Iar Merione Sabia, arcul şi tolba ce-avea le dădu lui Ulise.</p>
               <p>         El îi mai puse pe cap şi o cuşmă făcută din piele, Bine-nnădită-năuntru cu împletituri de curele; Pe dinafară de jur împrejur avea cuşma podoabă Numai colţi albi de mistreţi şi tare-ndesiţi erau colţii250</p>
               <p>         Bine de tot rânduiţi. Iar la mijloc era pâsluită.</p>
               <p>         Cuşma, pe care-o prădase Autolicos cândva lui Amintor, Fiul lui Ormenos din Eleona, când hoţu-i călcase Curtea cea bine-zidită, iar el în Citera o dete Lui Amfidamas din Scandia, iar Amfidamas ca oaspe Cuşma o dete lui Mol şi fiului său Merione Ca să o poarte, şi acuma pe cap îi veni lui Ulise.</p>
               <p>         După ce astfel îşi puseră armele înfricoşate, Ei şi pornir-amândoi, fruntaşii rămaser-acolo.</p>
               <p>         Cum ei păşeau, un bâtlan trimis de Atena, la dreapta Lor le zbură pe aproape; nimic nu văzură cu ochii, Noaptea cernită fiind, numai ţipătul lui auziră.</p>
               <p>         Vesel de semnul acesta, Ulise-ncepu să se roage: „Ruga-mi ascultă, tu fiică a vijeliosului Zeus, Care de faţă-mi eşti pururi la toată trudirea şi orice Pas îmi cunoşti; mai ales acum ocroteşte-m.</p>
               <p>         — Ateno, Fă tu-napoi să ne-ntoarcem în tabără plini de mărire, După vreo mare ispravă, ca bine s-o simtă duşmanii.”</p>
               <p>         Roagă-se apoi după el Tidid Diomede bărbatul: „Ruga mi-ascultă şi mie, tu fiică ne-nvins-a lui Zeus, Mă însoţeşte cum tu însoţit-ai pe tata Tideus Odinioară la Teba, când sol îl trimiser-Aheii.</p>
               <p>         El la Asopos pe-Ahei înarmaţi i-a lăsat şi de-acolo Paşnică vorbă le-aduse tebanilor. Dar la întorsu-i Fapte viteze de pomină puse la cale prin tine, 'Naltă zeiţă, că stat-ai alături de el cu priinţă.</p>
               <p>         Fii tu tot bună şi mie, păzeşte-m-acum şi m-ajută.</p>
               <p>         Eu mulţumi-voi jertfindu-ţi o tânără juncă frumoasă Nedomolită ce încă la jug nu o puse plugarul; Junca eu am să ţi-o-nchin poleind-o pe coarne cu aur.”</p>
               <p>         Astfel în rugă ziceau şi fur-ascultaţi de Atena.</p>
               <p>         După ce ei se rugară de-a marelui Zeus copilă, Ca o pereche de lei 'naintară în beznă de noapte Printre măceluri şi leşuri şi arme şi cheaguri de sânge.</p>
               <p>         Nu da nici Hector odihnă Troienilor somnul să guste, Ci-şi colăci pe fruntaşi dup-aceea, pe toţi laolaltă, Care erau căpetenii şi oameni cu grija oştirii.</p>
               <p>         Cum îi chemă, iscodi el un plan potrivit şi le zise: „Cine ar putea jurui că va duce la capăt o treabă, Dac-ar primi un dar mare? De-ajuns o să-i fie răsplata, I-oi dărui o teleagă şi doi telegari de cei mândri, Lungi la grumaz, care ar fi mai de soi la corăbii, Dacă un nume voind să-şi capete, o să cuteze Pe la corăbii să meargă pe-ascuns ca să prindă de veste, Oare mai stau priveghind şi-şi apără tabăr-Aheii Sau de-astă dată, bătuţi pe de-a-ntregul de mânile noastre Gata sunt ei să ia fuga pe mare şi nu mai vor noaptea Pază să ţie, fiind istoviţi dup-atâta trudire.”</p>
               <p>         Zise al lui Priam fecior, ei molcom tăcură cu toţii.</p>
               <p>         Fost-a la ei un bărbat, unul Dolon, fecior lui Eumede, Crainicul dumnezeiesc, bogat în aramă şi aur.</p>
               <p>         Dânsul la chip era slut, dar neîntrecut de picioare; Singurul frate la cinci surori era tânărul Dolon Care lui Hector atunci în faţa Troienilor zise: „Inima cutezătoare pe mine mă-ndeamnă, o, Hector, Pe la corăbii să merg după ştirea dorită de tine; 'Nalţă dar sceptrul în sus şi jură că-mi dărui aieve Mândra pereche de cai cu caru-nflorit în aramă, Care prin tabără poartă pe-alesul viteaz, pe Ahile.</p>
               <p>         Nu-ţi voi fi eu de prisos ca iscoadă, ci după dorinţă; Am să mă furiş prin tabără pân-oi ajunge la vasul Lui Agamemnon, pe unde s-or fi adunând căpitanii Sfat între ei sfătuind să fugă-napoi ori să lupte.”</p>
               <p>         Zise, iar el luă sceptrul în mână şi prinse să jure: „Martor să-mi fie chiar Zeus, acel care tună-n văzduhuri N-are să umble cu caii aceia niciunul de-ai noştri, Jurui că numai tu singur pe veci o s-ai parte de dânşii.”</p>
               <p>         Astfel îi jură-n deşert; dar Dolon, stârnit după asta, Arcul sucit îşi aruncă pe umăr îndată şi tolba; Pe dinafară se-mbracă cu-o blană de lup cenuşie, Capu-ntr-o piele de jder şi-l înfundă şi-o lance ascuţită El apucând, o porni spre corăbii, dar n-a fost să vie De la corăbii-napoi, răspuns să-i aducă lui Hector.</p>
               <p>         Cum părăsi el atunci duiumul de oameni şi care, Drumul în pripă luând, purcesul din Zeus, Ulise, Pe întuneric îndată-l zări şi ortacului zise: „Uite colea, Diomede, că vine din tabără unul.</p>
               <p>         Nu ştiu de vine cumva ca iscoadă la noi, la corăbii, Sau să despoaie de arme pe morţii rămaşi pe câmpie.</p>
               <p>         Dar să-l lăsăm o bucată să treacă pe şes înainte, Repede apoi, năpustindu-ne asupra-i, să punem îndată Mâna pe el. Dacă însă cumva din picior ne va-ntrece, Sai tu cu lancea la el şi rupe-l de tabăr. – alungă-l Tot spre corăbii să nu dea el fuga-napoi spre cetate.”</p>
               <p>         Asta ziceau, şi din cale cârmind s-aplecară-ntre leşuri.</p>
               <p>         Făr' a-şi da seama iscoada în grabă trecu pe de lături.</p>
               <p>         Când fu departe de ei ca de-o brazdă ce-o trage catârul, Doar mai destoinici ca boii sunt numai catârii la trasul Plugului din răsputere prin ţelină – dânşii la Dolon251</p>
               <p>         Se repeziră, iar el se opri auzind tropotitul; Şi-nchipuise că vin de la oastea troiană niscaiva Soţi să-l întoarcă-napoi, după altă porunc-a lui Hector.</p>
               <p>         Când depărtarea de dânşii era de-o bătaie de lance Ori mai puţin, el văzu pe duşmani şi o rupse de fugă.</p>
               <p>         Ei năvăliră spre el şi iute-l luară la goană.</p>
               <p>         Cum câteodată ogarii colţoşi şi deprinşi la vânaturi Dau de vr'un iepure sau de vr'un cerb şi luându-l în goană Nu-l mai slăbesc în păduri, el ţipă şi fuge-nainte; Astfel Tidid Diomede şi cuceritorul Ulise, Cum îl răzniră de oaste, mereu s-aţineau după Dolon.</p>
               <p>         Când, spre corăbii luând-o, el sta să se bage-ntre paznici, Palas Atena-i adause inima lui Diomede, Teamă fiindu-i să nu-şi facă fală-ntre Ahei oarecine Că-l nimeri înainte şi numai pe urmă Tidide.</p>
               <p>         Deci se răpede la dânsul cu lancea şi-i strigă viteazul: „Stai, ori cu suliţa dau. De mâna mea n-ai să scapi lesne Şi-ndelungat, că pe loc te ajunge năprasnică moarte.”</p>
               <p>         Zise şi lancea zvârlind, el nu-l nemeri cu 'nadinsul.</p>
               <p>         Capătul netedei lănci îi trecu peste umăr la dreapta Şi-nţepeni în pământ. El stete cuprins de cutremur Şi dârdâind, că prinse să-i clănţăne dinţii în gură, Galben de spaimă, iar ei gâfâind îl ajunseră-ndată Şi-l apucară de mâini. Cu lacrimi în ochi el se roagă: „Nu mă ucideţi, eu zilele am să-mi răscumpăr. Acasă Am şi eu aur şi-aramă şi fier făurit în tot chipul; Tata v-ar da ca răsplată o mare grămadă din ele, Dacă va şti că sunt viu şi trăiesc pe aici la corăbii.”</p>
               <p>         Astfel îi zise lui Dolon atunci iscusitul Ulise: „Fii liniştit despre asta, să n-ai nici o grijă de moarte.</p>
               <p>         Numai atâta răspunde-mi şi spune-mi curat adevărul: Unde-ai pornit-o din tabără singur aşa spre corăbii Pe întunericul nopţii, când doarme-n odihnă tot insul?</p>
               <p>         Vii după pradă la morţi care zac răspândiţi pe câmpie?</p>
               <p>         Ori la corăbii, la noi, te trimise chiar Hector, ca toate Să iscodeşti şi să vezi? Sau tu vii aşa de la tine?”</p>
               <p>         Dolon atunci a răspuns cuprins pe picioare de-un tremur: „Hector mă scoase din minte smomindu-mă bietul de mine, Că-mi jurui telegarii cei tari de copită şi carul Scânteietor de aramă ce poartă pe-Ahile slăvitul, Şi-mi porunci să pornesc prin neguri de noapte fugară Şi să mă furiş pe lângă oştirea duşmană, să aflu Dacă mai sunt ca-nainte apărate ale voastre corăbii Sau poate voi, cotropiţi fiind de puterile noastre, Gata de fugă sunteţi şi nu mai voiţi astă-noapte Paza să ţineţi, fiind istoviţi după marea trudire.”</p>
               <p>         Dar iscusitul Ulise la asta zâmbind, îi răspunse: „Hei, că la daruri prea mari lăcomit-ai râvnind telegarii Unui viteaz ca Ahile! Dar tare anevoie pe dânşii Oamenii cei muritori să-i poată struni ori să-i mâne Alţii afară de-Ahile, născutul din mamă zeiţă.</p>
               <p>         Ia mai răspunde-mi tu iară şi spune-mi curat adevărul: Unde lăsaşi la plecare pe Hector, a oştilor frunte?</p>
               <p>         Unde sunt armele lui aşezate şi unde-i sunt caii?</p>
               <p>         Cum stă cu paza şi locul de mas al oştirii troiene?</p>
               <p>         Ce gând mai au după asta? Mai vor ei pe loc să rămâie Lângă corăbii, departe de-ai lor, şi spre zidul cetăţii Nu se vor trage-napoi până nu-i vor înfrânge pe-ai noştri?”</p>
               <p>         Eumedianul atunci din nou lui Ulise-i răspunse: „Şi despre asta ţi-oi spune eu drept şi curat adevărul.</p>
               <p>         Hector îşi strânse pe sfetnici şi ţine cu ei adunare Lângă mormântul lui Ilos, departe de zgomotul oastei.</p>
               <p>         Cât despre paza ce-ntrebi, să ştii că niciuna, viteze, Nu-i osebită să apere armia şi să vegheze.</p>
               <p>         Locuitorii Troieni, siliţi de nevoie, la focuri Stau priveghind şi mereu între dânşii se-ndeamnă la pază.</p>
               <p>         Numai tovarăşii lor, care fură chemaţi de departe, Dorm fără grijă şi lasă Troienilor paza oştirii, Nefiind doar pe aproape nevestele lor şi copiii.”</p>
               <p>         Iar după asta-l întreabă pe Dolon isteţul Ulise: „Ce fel acuma dorm ei, de-a valma cumva cu Troienii Sau mai încolo, deoparte? Mai spune şi-nvaţă-mă şi-asta.”</p>
               <p>         Eumedianul atunci din nou lămuri pe Ulise: „Şi despre aceea ţi-oi spune eu drept şi curat adevărul.</p>
               <p>         Pe de o parte, spre mare sunt Carii, Peonii arcaşii, Dumnezeieştii Pelasgi, Cauconii precum şi Lelegii; Iar despre Timbra sunt Mizii tari de vârtute, Licienii252</p>
               <p>         Şi strunitorii de cai Frigienii precum şi Meonii Cei care luptă din care. Dar ce mă-ntrebaţi de-amănuntul Voi despre asta? De vreţi să pătrundeţi în tabăra noastră, Tracii, veniţi de curând, se află la margineaoastei; Resos li-i Domnul, odrasla lui Eioneu, şi-i acolo.253</p>
               <p>         Caii văzutu-i-am eu, n-au seamăn de mari şi de-mândri, Albi ca zăpada sunt ei şi la fugă sunt repezi ca vântul.</p>
               <p>         Şi ferecat îi e carul cu aur şi argint, şi mai are Arme grozave de aur ce par la vedere-o minune.</p>
               <p>         Dânsul cu ele a venit. Parcă nici nu se cade pe lume Oamenii arme de aceste să poarte, ci numai zeii.</p>
               <p>         Însă pe mine vă rog la corăbii acum să mă duceţi Ori, cetluindu-mă ţeapăn în lanţuri, lăsaţi-m-aicea Şi apucaţi înainte, ca singuri cu-a voastră-ncercare Voi să vedeţi dacă-i drept sau neadevăr v-am spus vouă.”</p>
               <p>         Dar se încruntă la el şi-i zice bărbatul Tidide: „Nu te-nşela socotind că fuga scăpa-te-va, Dolon, Chiar dacă nu ne-ai minţit, când tu eşti în mâinile noastre.</p>
               <p>         Dacă răsplata primind te vom slobozi noi acuma, Tu negreşit mai pe urmă veni-vei la noi, la corăbii, Ori ca iscoadă pe-ascuns ori chiar ca potrivnic pe faţă.</p>
               <p>         Iar dacă eu te-oi răpune pe tine cu mânile mele, N-o să mai poţi să ne-aduci vreo pagubă oştilor noastre.”</p>
               <p>         Zise, şi Dolon era să s-atingă cu mâna-i de barbă Vrând să se roage de el, dar sare cu sabia dânsul Şi la cerbice-l ajunge şi vinele-i taie amândouă; Capul i-alunecă-n colb şi bolboroseşte din gură.</p>
               <p>         Ei după asta-l despoaie de cuşma-i din piele de dihor Şi de cojocul de lup, de arcul strunit şi de lance.</p>
               <p>         Astea luându-le-n mână, le-nalţă spre Palas Atena, Dăruitoarea izbândei, şi astfel se roagă Ulise: „Vezi şi te bucură, zâno. Pe tine întâi între zeii Nemuritori din Olimp te chemăm să ne dai ajutorul, Iară-nsoţeşte-ne-n drum spre a tracilor care şi corturi.”</p>
               <p>         Zice Ulise, şi iute-armăturii dă vânt şi-o aruncă Peste o cătină; asupra-i ca semn văditor din departe Trestii şi tinere ramuri din cătine rupte de dânsul, Pune spre-a nu rătăci la întoarcerea lor pe-ntuneric.</p>
               <p>         Dânşii apoi-naintează-ntre arme şi cheaguri de sânge; Merg mai departe şi-ndată-s la cetele tracilor, care, Rupţi de obosire, erau adormiţi; pe alături de dânşii Armele lucii frumos rânduite stăteau în trei rânduri.</p>
               <p>         Caii aproape legaţi stăteau câte doi la tot carul, Resos dormea pe la mijloc, iar caii cei iuţi de picioare Stau priponiţi de pieptarul telegei aproape de dânsul.</p>
               <p>         Cum înainte-i Ulise-l zări, începu să-l arate: „Uite colea, Diomede, pe unde-i bărbatul şi caii Cei despre care vorbitu-ne-a Dolon, de noi omorâtul.</p>
               <p>         Hai dovedeşte şi-acum vitejia. Cu armele-n mână Nu ţi se cade să stai de pomană. Dezleagă dar caii Ori tu ucide pe oameni şi-n grija mea caii să fie.”</p>
               <p>         Zise. Şi însufleţit de Palas Atena, Tidide Moartea lăţea împrejur. Fioros răsuna horcăitul Celor de sabie atinşi; pământul roşise de sânge.</p>
               <p>         Cum peste capre sau oi când ele sunt nepăstorite, Lacom s-aruncă un leu ahtiat să le sfâşie toate, Astfel acum şi Tidid dă busta la traci şi ucide Repede doispre'ce inşi. Într-asta dibaciul Ulise Stă după el şi îndată ce-omoară pe vr'unul Tidide, Dânsul îl ia de picior şi grabnic îl dă la o parte; Curăţă locul de morţi ca lesne să treacă pe acolo Mândra pereche de cai, că puteau să se sperie caii, Nefiind încă deprinşi să umble uşor peste leşuri.</p>
               <p>         Cum după asta la craiul ajunge Tidid Diomede, Spada-i împlântă şi lui şi-i curmă viaţa cea dulce; Moare şi el horcăind, căci noaptea la creştet îi stete Visul cel rău, Diomede, trimis după sfatul Atenei.</p>
               <p>         Caii-ntr-aceea-i desprinse Ulise şi după ce-i leagă Bine amândoi de curele. – i porneşte din mijlocul oastei Cu-o plesnitură de arc, uitase doar el să ia biciul Scânteietor care-a fost în meşteşugita teleagă; Şuier-apoi şi dă semn, vestind pe tovarăş, Ulise.</p>
               <p>         El rămăsese gândind: oare ce-ar fi mai straşnic din parte-i, Carul de rudă s-apuce cu toată podoaba-i de arme Şi peste morţi să-l împingă sau chiar şi pe spate să-l poarte?</p>
               <p>         Ori o mulţime din armia tracilor să mai omoare?</p>
               <p>         Până ce el stă pe gânduri şi cugetă asta. – i răsare Palas Atena pe-aproape şi povăţuindu-l, îi zice: „Nu sta, ci ia-o-napoi la corăbii, viteze Tidide; Mi-e doar să nu mi te-ntorci cumva fugărit mai pe urmă, Dac-ar trezi pe Troieni vreun zeu care ţine cu dânşii.”</p>
               <p>         Astfel îi zise, iar dânsul aminte ia sfatul zeiţei; Iute se aruncă pe cai şi alături de dânsul Ulise, Care îi mână cu arcul, de zboară sirepii spre vase.</p>
               <p>         Febos arcaşul atunci, care nu sta de veghe zadarnic, Cum a văzut pe Atena la luptă-nsoţind pe Tidide, Plin de mânie pe dânsa, răzbate prin oaste şi scoală Pe Hipocoon, voinicul nepot al lui Resos, un sfetnic Şi căpetenie a tracilor. Sare dar el şi când vede Golul în partea pe unde stăteau telegarii cei sprinteni Şi-nfricoşatul omor şi pe oameni în zbuciumul morţii, Geme din suflet adânc şi-şi cheamă pe scumpul tovarăş.</p>
               <p>         Ţipăt se-nalţă şi larmă cumplită, când noaptea Troienii Valmeş dau fuga spre el şi văd cu uimire măcelul Cel fioros făptuit de vitejii cei duşi spre corăbii.</p>
               <p>         Cum ei sosiră amândoi pe unde iscoada lui Hector Fuse răpusă, Ulise opreşte în loc telegarii, Iar Diomede coboară, ia armele însângerate Şi lui Ulise le-ntinde şi iară se suie-n cotigă.</p>
               <p>         Biciuie apoi telegarii, iar dânşii cu drag îşi iau zborul Înspre corăbii, şi-acolo se-ndeamnă mai iute s-ajungă.</p>
               <p>         Tropotul cailor Nestor aude întâiul şi zice: „Voi căpetenii şi sfetniciai oastei din Argos, prieteni, Oare mă-nşel ori e drept? Îmi dă inima ghes a vă spune; Tropot îmi sună-n auz, un tropot de repezi copite.</p>
               <p>         Doamne, de-ar fi să se-ntoarne cumva Diomede şi-Ulise De la Troieni şi să mâne cumva telegari la corăbii!</p>
               <p>         Însă eu tare mă tem să nu dea de poznă vitejii, Dacă vor fi-mpresuraţi de valu-nglotirii troiene.”</p>
               <p>         Nu-şi isprăvise vorbirea, când ei amândoi şi sosiră Şi din teleagă se deteră jos. Îi primiră cu toţii Veseli Aheii, şi mâna le strânseră şi-i lăudară.</p>
               <p>         Cel mai întâi începu între ei să întrebe moş Nestor: „Mult lăudate Ulise, tu fala Danailor, spune Cum aţi pus mâna pe cai? Intrarăţi în oastea duşmană Ori vă-ntâlni vreun zeu şi vouă prielnic vi-i dete?</p>
               <p>         Tare s-aseamănă ei cu soarele, atâta-s de mândri.</p>
               <p>         Ştii că iau parte şi eu la război şi mă bat cu Troienii, Nu huzuresc pe aci, măcar că-s albit la războaie; Totuşi eu n-am mai văzut şoimuleni mai frumoşi ca aceştia.</p>
               <p>         De-asta socot că vi-i dete vr'un zeu întâlnindu-vă-n cale, Căci pe-amândoi vă iubeşte la fel furtunatecul Zeus, Şi-ager' Atena, născuta din Zeus, de scut purtătorul.”</p>
               <p>         Dar îl întâmpin' atunci din grai Odiseu iscusitul: „Viţă mărită din Zeus, a neamului mare mândrie, Numai să vrea Cel-de-sus, că lesne ar putea să ne deie Cai mai de soi decât ei, mai sunt doar şi alţii mai chipeşi.</p>
               <p>         Caii aceştia, de care mă-ntrebi. – i aduseseră tracii Proaspeţi de tot. Diomede ucise pe craiul lor Resos Şi pe vreo doispre'ce inşi, tot oameni de-ai lui mai de seamă Dar mai întâi omorâsem pe lângă corăbii pe unul Care-nainte fusese trimis ca iscoadă de Hector Şi de fruntaşii Troieni pe aici ca să vadă ce facem.”</p>
               <p>         Zise, şi-apoi peste şanţ da cailor drumul Ulise, Mândru şi vesel; ceilalţi bucuroşi îi luară din urmă Sărbătorindu-i. Iar când cu alaiul sosiră la cortul Lui Diomede, ei, caii, cu meşteşugite curele Prinseră acolo la iesle, pe unde stăteau telegarii Lui Diomede hrănindu-se bine cu grâul cel dulce.</p>
               <p>         Iar armătura lui Dolon, Ulise o puse în dosul Unei corăbii de-a lui, ca apoi să o-nchine zeiţei; Ei după asta în apele mării intrară să-şi spele Coapsele, pulpele, ceafa de multă sudoare. Şi-n urmă, După ce valul albastru spălă de pe ei năduşeala Şi-i răcori pe deplin, se duseră să-şi îmbăieze Trupul; în netede căzi se puseră şi se scăldară.</p>
               <p>         Când au fost gata, cu trupul curat şi frecat cu uleiuri Ei s-aşezară la masă, şi din cana cea plină turnându-şi Vinul ca mierea de dulce. – nchinau din pahare zeiţei.</p>
            </div>
            <div type="div2">
               <head>         Cântul XI</head>
               <p>Când Aurora din pat, de la soţul ei falnic Titonos, 254</p>
               <p>         Zboru-şi luase s-aducă lumină la zei şi la oameni, Zeus trimise la vasele-Aheilor pe fioroasa Zân-a-nvrăjbirii. Ea semn de război avea-n mână şi merse255</p>
               <p>         Până se-opri pe corabia cea burdioasă smolită A lui Ulise la mijlocul oastei, de unde putea s-o audă Lagărul tot, de la cortul lui Aias Telamonianul Pân' la Ahile la cort, căci ei şi-aveau trase la capul Taberei, vasele lor, bizuindu-se în vitejie.</p>
               <p>         Oblu stătu pe podiş şi de-acolo-ncepu cu putere Zâna să strige grozav şi-Aheilor să le însufle Multă vârtute ca tot să se bată mereu cu duşmanii.</p>
               <p>         Strigătul ei auzind, deodată le-a fost tuturora Lupta mai bună decât pe corăbii să plece în ţară.</p>
               <p>         Glas înălţa Agamemnon atunci şi da strigăt la arme.</p>
               <p>         Merse de-şi puse şi el lucioas-armătură de-acioaie, Pulpele-şi-nfăşură în frumoase pulpare de aramă Bine-ncheiate cu sponce de-argint; după asta Spatele, pieptul şi-ncinse cu-o platoşă, care I-o dăruise de mult din prietenie Chinires, 256</p>
               <p>         Craiul ostrovului Chipros; şi-acolo doar se răspândise Zvonul c-aveau să pornească pe mare la Troia Danaii.</p>
               <p>         De-asta, voind lui Atride să placă. – i făcuse el darul.</p>
               <p>         Ea-i ferecată în zece fâşii din oţelul cel vânăt257</p>
               <p>         Din cositor douăzeci şi douăsprezece de aur.</p>
               <p>         Vineţi balauri, de o parte şi alta, spre gât se ridică Şi se-ncovoaie întocmai ca un curcubeu ce-l întinde Zeus pe nori după ploaie ca semn muritorilor oameni.</p>
               <p>         Sabia el şi-o anină de umăru-i, ţinte de aur Luce bătute pe dânsa, iar teaca-n argint e lucrată Şi săbierul de piele în aur. Pe urmă ia-n mână Scutul frumos măiestrit care-ntreg îl acoperă-n luptă Şi blehuit e-mprejur cu cercuri de-aramă vreo zece Şi douăzeci de gurguie ce albe sclipesc făurite Din cositor şi-ntre ele din vânăt oţel încă unul, Iar pe la mijloc podoabă e capul Gorgonei cea cruntă, Groaznic cu ochii holbaţi. La margini e Groaza şi Spaima Iar scutierul lucrat e-n argint, şi pe el un balaur Vânăt făcut e cum stă-ncolăcit şi în lături şi-ndoaie Capete trei pe un gât răsărite. Şi-n cap el îşi pune Chivăra cea gurguiată de o parte şi alta, cu patru Creste şi-o coadă de cal care fâlfâie îngrozitoare.</p>
               <p>         Ia şi-o pereche de ţapene suliţi cu vârful de-aramă Care străluce şi-mprăştie până la cer strălucirea.</p>
               <p>         Prinseră nouri să tune, să bubuie Hera şi-Atena Şi să dea cinste-mpăratului cei din bogata Micena.</p>
               <p>         Neamânat porunci vizitiului său fiecare Caii la şanţ să-i înstrune şi-n rânduri afară să-i ţie.</p>
               <p>         Ei după asta-narmaţi o porniră-nainte pedeştri; Tropot şi vuiet prelung din zori începu să răsune.</p>
               <p>         Dânşii la şanţ înainte se duseră şi se-nşirară; Peste puţin şi ceilalţi cu caii sosiră. Dar Zeus Larmă stârni între ei, că trimise de sus, din văzduhuri, Picuri de ploaie cu sânge, ca semn că voia din oştire Suflete multe şi tari să trimită pe lumea cealaltă.</p>
               <p>         S-au înglotit şi Troienii mai sus, pe tăpşanul câmpiei, Marele Hector în frunte cu ei, Polidamas alesul Şi-al lui Anhise fecior cinstit de Troieni ca şi zeii Şi-Antenorizii cei trei, Polibos, măritul Agenor258</p>
               <p>         Şi ca un zeu de puternic şi tânăr flăcăul Acamas.</p>
               <p>         Hector cu scutul rotund păşea între-ai săi înainte.</p>
               <p>         Cum neprielnică steaua din zodia cânelui noaptea, 259</p>
               <p>         Ba strălucind de prin nouri răsare, ba-n nouri se pierde; Astfel şi Hector acum, zorind pe Troieni la bătaie Strălucitor se ivea ba în fruntea, ba-n urma oştirii; Fuse deplin înarmat şi lucea el întreg ca un fulger.</p>
               <p>         Cum pe la ţară venind din laturi potrivnice argaţii Seceră brazde prin holda de grâu sau de orz pe pământul Unui bogat gospodar şi poloagele cad îndesite; Astfel Troienii şi-Aheii se tot secerau cu grămada Unii la alţii sărind şi nimenea nu se da-n lături.</p>
               <p>         Toţi deopotrivă luptau şi dau busta ca lupii. Iar Vrajba, Maica durerilor mari, căuta fericită la dânşii; Singură ea din Olimp a venit la război să ia parte.</p>
               <p>         Nemuritorii ceilalţi, departe de armie, acuma Stau pe la casele lor în ţinutul pe unde tot zeul Mândru palat îşi zidise pe-nalta Olimpului culme.</p>
               <p>         Dânşii dau vina cu toţii lui Zeus, stăpânul furtunii, Care-ajuta pe Troieni să biruie în bătălie, Nesocotindu-i pe ei. Acum el se trase deoparte Şi singuratic pe-acolo şedea bucuros de mărire Şi se uita la corăbii, la Troia, la luciul de arme Şi la mulţimea ce moare sau bate pe câmpul de sânge.</p>
               <p>         Cât era soarele-n cer şi în creştere ziua cea sfântă, Tot mai avan se luptau şi de-a pururi picau luptătorii.</p>
               <p>         Când se găteşte de prânz bărbatul ce lemne despică Harnic pe-o vale de munţi şi greu îi e braţul de trudă Arborii mari doborând, şi de muncă sătul e lemnarul, Căci stăpâneşte simţirea-i o poftă de-o hrană plăcută -</p>
               <p>         Rupseră zdravăn atunci vrăjmaşele gloate Danaii, Toţi laolaltă silindu-se-n rânduri. Întâi Agamemnon Se repezi şi ucise pe doi; mai întâi pe Bianor, Cap de oştire, pe urmă pe-al lui vizitiu, pe Oileus, Care sărise din car şi în faţă-i stătu să-l înfrunte, Ci-l mirui Agamemnon cusuliţa sa năpădindu-l.</p>
               <p>         Geaba i-a fost cozorocul de-aramă, căci nu-i opri arma, Ea doar pătrunse prin el şi osul îi sparse; ţâşni dar Creierul tot şi căzu toropit avântatul Oileus.</p>
               <p>         Craiul Atride în pulbere acolo-i lăsă laolaltă, După ce el îi prădase de platoşa cea sclipitoare, Şi se grăbi să omoare pe alţii, pe-Antifos şi Isos, Doi de-ai lui Priam feciori; legiuit era unul, al doilea Nelegiuit, şi-n teleagă mergeau. Vizitiu era Isos Şi luptător lăudatul Antifos. Pe ei, când odată Turma de oi păşunau pe la poalele Idei, Ahile, După ce-i prinse, cu vergi de răchită-i legă, dar pe urmă Drumul le dete pe plată. Pe unul acum Agamemnon Peste gurgui pe la piept îl însuliţă, iar pe Antifos Pe la ureche pălindu-l cu spada din car îl răstoarnă, El se răpede pe urmă să prade făloasele arme, Care-i erau cunoscute, că-n tabără el le văzuse, Când de pe Ida legaţi îi adusese şoimanul Ahile.</p>
               <p>         Tocmai ca leul când vine pe neaşteptate în cuibul Cerbului sprinten şi puii de cerb îi înhaţă şi-i rupe Lesne cu colţii vârtoşi şi frageda viaţă le sfarmă; Cerbul, de-o fi chiar aproape, nu poate nimic să le ajute, Doar e şi dânsul cuprins de-o straşnică spaimă, de aceea El o tuleşte-n pădure şi-acolo răzbate desişuri Şi se zoreşte şi-asudă, gonit de puternica fiară: Astfel pe fiii lui Priam de moarte să-i apere nimeni Nu îndrăzni la Troieni, fugeau doar de spaimă cu toţii.</p>
               <p>         Stau mai-napoi Hipolohos cel dârz şi Pisandru, feciorii Lui Antimahos războinicul, care primise mai multe Daruri bogate de aur din partea lui Paris şi-n Troia Se-mpotrivi ca Elena să fie bărbatului dată.</p>
               <p>         Dar îi ajunse din fugă pe ei Agamemnon şi-i prinse Unde stăteau într-un car şi în loc îşi opreau telegarii; Frânele lucii din mâni le scăpase şi caii de spaimă, Razna porniră pe câmp. La dânşii Atride deodată Se năpusti ca un leu, iar ei se rugau din teleagă: „Cruţă-ne Atride, şi ia de la noi cuvenita răsplată, Are destul-avuţie Antimahos la dânsul acasă, Aur şi-aramă şi fier făurit anevoie-n tot felul.</p>
               <p>         Tata din astea, din toate, o să-ţi dăruie mari sumedenii, Când o să afle că noi vom fi teferi şi vii la corăbii.”</p>
               <p>         Astfel, cu lacrimi în ochi, grăiră-mpăratului dânşii Vorbe duioase şi dulci, dar el fără milă răspunse: „Ştiu că sunteţi amândoi mlădiţele lui Antimahos, Care-ntr-o vreme, pe când se dusese la Troia Menelau Sol cu Ulise, silea în sobor pe Troieni să-mi ucidă Fratele acolo, să nu-i mai dea drumul napoi spre Ahaia; Voi dar plăti-veţi acum mişelia părintelui vostru.”</p>
               <p>         Asta le zice şi suliţa-n piept lui Pisandru-i împlântă.</p>
               <p>         El se îmburdă din car şi cade pe spate-n ţărână.</p>
               <p>         Sare din car Hipoloh, ci-l culcă pe jos şi pe dânsul, Braţele-i taie cu sabia, capu-i rătează şi-n urmă Trunchiu-i împinge, de merge ca sulul de-a dura prin gloată.</p>
               <p>         Dânsul îi lasă pe morţi şi dă busta pe unde se-ndeasă Cele mai multe-nglotiri; îl urmează năvalnici Aheii.</p>
               <p>         Unii, pedeştri, dau moartea-n pedeştri siliţi să ia fuga, Alţii din care îmburdă pe cei care luptă din care; Praf de sub ei se ridică din câmpul bătut de copite Tropotitoare de cai. Dar craiul Atride-i alungă Tot pologind pe duşmani şi oştirea şi-ntartă la harţă.</p>
               <p>         Cum câteodată când focul pustiu izbucneşte-n adâncul Codrului şi e purtat de vârtejul de vânt pretutindeni, Arborii din rădăcină tot cad mistuiţi de văpaie; Cad şi Troienii tot astfel în fugă loviţi de puterea Lui Agamemnon Atrid, şi goale telegi după sine Huruie mulţi telegari cu coamele zburle-n bătaie, Dornici de vrednicii lor vizitii, ci ei zac în ţărână Mult mai doriţi de vultani decât de-a lor scumpe neveste.</p>
               <p>         Hector de Zeus ferit, din ploaia lovirilor scapă Teafăr din colb, din măcel, din sânge, din valma bătăii.</p>
               <p>         Vajnic Atride s-aţine pe-Ahei înteţind, iar Troienii Fug înapoi spre movila – mormântul bătrânului Ilos Dardanianul pe câmp – şi o-ntind spre smochinul sălbatic Tot năzuind la cetate. Din urmă-i tot bate şi ţipă Marele Domn şi se-mproaşcă de sânge cumplitele-i braţe.</p>
               <p>         Dar mai apoi, când ajung la stejar pe la Poarta Scheiană, Pasul acolo-şi opresc şi unii aşteaptă pe alţii.</p>
               <p>         Tot mai fugeau ei pe câmp întocmai cum fuge-o cireadă Care se-mprăştie toată când noaptea se furişă leul; Dar câte o vită rămasă-napoi îşi găseşte peirea: Fiara-i sfâşie cerbicea cu zdravenii colţi şi pe urmă Sângele-i soarbe şi-nfulecă toate-ale ei măruntaie; Tocmai aşa-i urmărea pe Troieni şi Atrid Agamemnon Pe urmăretici strivind; ceilalţi o zbugheau mai departe.</p>
               <p>         Mulţi din cotige căzură pe brânci sau pe spate de mâna Lui Agamemnon, căci el cu arma răzbea înainte.</p>
               <p>         El era tocmai s-ajungă la zidul înalt sub cetate, Când de pe cer pogorându-se al lumii şi-al zeilor tată Stete pe-o culme din muntele Ida cel plin de izvoare, Fulgeru-n mână ţiind. De acolo porni pe zeiţa Iris cu aripi de aur să ducă solie, zicându-i: „Du-te tu repede, Iris, şi dă o povaţă lui Hector.</p>
               <p>         Până ce el va vedea pe Atride-mpăratul în fruntea Oştilor tot năvălind şi cetele-n cale rărindu-i, Lupta din parte-i să-ncunjure, numai oştirea să-ndemne Piept să mai ţie duşmanilor în bătălie. Ci-ndată Cum Agamemnon, rănit de vreo suliţă ori săgeată, O să ia fuga-n teleagă, eu da-voi tărie lui Hector Chiar la corăbii s-ajungă, să biruie şi să tot zvânte Până ce apune-va soarele şi va veni întuneric.”</p>
               <p>         Asta grăi Cel-de-sus. Voios auzindu-i porunca, Vinteşa Iris din munţi, de pe Ida, se duse la Troia.</p>
               <p>         Ea nimeri pe feciorul lui Priam, pe falnicul Hector, Unde stătea în cotiga-i cea bine-nnădită. Şi acolo Iris oprindu-se aproape-ncepu să deaastfel solia: „Hector, odrasl-a lui Priam, tu cel înţelept ca şi Zeus, Tatăl ceresc mă trimise la tine să-ţi dau o povaţă: Până ce tu vei vedea pe Atride-mpăratul în fruntea Oştilor tot năvălind şi cetele-n cale rărindu-ţi, Lupta din parte-ţi să-ncunjuri şi oastea sileşte-ţi încolo Piept să mai ţie duşmanilor în bătălie. Ci-ndată Cum Agamemnon, rănit de vreo suliţă ori de săgeată, O să ia fuga-n teleagă, de sus ai să capeţi tărie Chiar la corăbii s-ajungi, să înfrângi pe duşmani şi să birui Până ce soarele apune-va şi va veni întuneric.”</p>
               <p>         Iris, acestea rostind, zbură şi se duse ca vântul.</p>
               <p>         Hector cu armele sare deodată din chelna telegii; Lăncile-n mână-nvârtind, cutreieră tabăra-i toată Şi-o îmboldeşte la harţă şi-aprinde cumplită bătaie.</p>
               <p>         Armia-i, învârtejindu-se, Aheilor stă împotrivă, Dar şi aceia se-ncheagă mereu îndesind a lor rânduri, Lupta se-ncinge din nou, stau unii cu alţii-mpotrivă; Tabără-ntâi Agamemnon şi năzuie tot înainte.</p>
               <p>         Muzelor sălăşluite pe vârful Olimpului, spuneţi Cine veni să-l întâmpine-ntâi pe Atrid Agamemnon De la Troieni răsărind sau de la vestiţii tovarăşi?</p>
               <p>         Unul vlăjgan şi de soi, Ifidamas Antenorianul, Care crescuse în Tracia, rodnic-a turmelor mamă.</p>
               <p>         El de copil în palat a crescut la bunicul său Chises, Care născu pe Teano, pe maică-sa cea-mbujorată.</p>
               <p>         Cum el ajunse flăcău, mândreţe de tânăr în floare, Chises la el îl opri şi pe-o fiică-i dădu de soţie; Ci-nsurăţel cum a fost, cu oaste plecă în corăbii Douăsprezece, auzind că la Troia veniser-Aheii.</p>
               <p>         Dar în liman la Percote lăsă cumpănitele vase Şi de acolo pedestru la luptă el merse s-ajute.</p>
               <p>         Dânsul acuma-nainte-i ieşi lui Atrid Agamemnon.</p>
               <p>         Cum, împotrivă păşind, s-apropie unul de altul, Nu-l nimereşte Atrid şi suliţa-i vâjâie alături.</p>
               <p>         Dar Ifidamas atunci sub platoşă-n brâu îl împunge, După ce dă el vârtos bizuindu-se-n braţu-i puternic; Totuşi nu-l poate străpunge, că suliţa dete de-argintul Brâului cel înflorat şi se-ntoarse strâmbată cu plumbul.</p>
               <p>         Marele Domn o şi-apucă degrabă şi-o trage spre sine Nepregetat ca un leu, ba chiar i-o şi smulge din mână; Sabia-n ceafă-i înfige şi curmă tăria dintr-însul, Cade pe loc Ifidamas, somn greu ca de plumb îl cuprinde Bietul, pe ai săi străjuind şi departe fiind de femeia-i Cea legiuită. – nainte ca el mulţumirea să-i vadă260</p>
               <p>         Pentru bogata lui zestre ce-i dete, o sută de tauri, Şi-i jurui înc-o mie de oi şi de capre din turme Nenumărate ce-avea la păşuni. Îl ucise Agamemnon Şi armele-i dalbe luând, le duse-napoi în mulţime.</p>
               <p>         Coon, oşteanul ales, întâiul născut din Antenor, Cum văzupacostea-n faţă-i, căderea iubitului frate, Noaptea durerii afunde simţi că-i întunecă ochii; Deci pe alături păşind şi fără să-l vad-Agamemnon El îl împunse cu lancea sub cot, pe la mijlocul mâinii, Vârful străluciei lănci ieşit-a pe partea cealaltă, De-a-nfrigurat pân' la os pe craiul Atrid Agamemnon.</p>
               <p>         Totuşi el n-a vrut atunci să curme lovitul şi harţa, Ci năvăli la duşman cu lancea hrănită de vânturi.</p>
               <p>         Coon pripindu-se atunci târa de picior pe-al lui frate Bun, Ifidamas, şi tare striga la viteji să-l ajute.</p>
               <p>         Dar pe sub scutu-i boltit cum el îl târa prin oştire, Iute cu lancea-l ochi Agamemnon şi-i frânse puterea; Stete pe-aproape de el şi acolo-l junghie peste leşul Fratelui. Astfel, ucişi de Atrid, se topiră prin beznă Antenorizii cei doi împlinindu-şi ursita cea crudă.</p>
               <p>         Până ce sângele cald din rană-i curgea, Agamemnon Nu înceta să cutreiere alte şiraguri duşmane, Mari bolovani azvârlind, cu lancea şi sabia-n mână.</p>
               <p>         Dar mai pe urmă când sângele stete şi rana-i secase, Tot mai amar începură a-l împunge dureri otrăvite.</p>
               <p>         Cum în femeia ce naşte pătrunde săgeat-ascuţită Şi dureroasă ce-o dau Ilitiele, zânele-moaşe, Fiicele Herei la naşteri în veci iscătoare de chinuri; Astfel de crude dureri îl pătrund şi pe-Atrid Agamemnon.</p>
               <p>         El se repede la car şi cu inima îndurerată Dă vizitiului zor spre tabără-ndată să mâne, Iar după asta Danailor strigă vârtos şi le zice: „Dragi căpetenii Danai, povăţuitori ai oştirii, Daţi mai departe şi-abateţi acuma voi singuri potopul De la corăbii; vedeţi doar că mie din partea lui Zeus Nu mi-a fost dat cu Troienii să lupt cât e ziua de mare.”</p>
               <p>         Asta el zice, şi biciuie caii comoşi vizitiul Şi spre corăbii-i asmută. Deci zboară voioşi telegarii, Pieptul le-albeşte de spumă şi colbu-i împroaşcă sub pântec, Când de la luptă departe îl duc chinuit pe-Agamemnon.</p>
               <p>         Hector, îndată ce vede că s-a-ndepărtat împăratul, Prinde cu strigăte mari să încânte pe-ai săi la bătaie: „Voi Licieni şi Troieni, Dardani luptători din aproape, Dragii mei, fiţi voi bărbaţi şi-ncepeţi năvala. Duşmanul Cel mai viteaz este dus şi mare-i izbânda ce-mi dete Fulgerătorul. Deci hai şi daţi goană cu caii de-a dreptul Peste voinicii Danai, să vă fie mărirea mai-naltă.”</p>
               <p>         Asta grăindu-le aprinde la toţi vitejia şi-avântul.</p>
               <p>         Cum vânătorul colţoşii ogari undeva în pădure Tot şi-i asmută şi hăituie vierul sălbatic ori leul; Astfel şi Hector atunci, asemenea cruntului Ares, Mână spre-Ahei pe Troieni, pe cei mai bărbaţi şi cu suflet.</p>
               <p>         Merge el însuşi semeţ în capul oştirii şi-n luptă Tabără-ntocmai ca viforul care tot suflă prin nouri Şi se aruncă pe mare şi-nvolbură apele-inegre.</p>
               <p>         Oare pe cine doboară întâi şi pe cine la urmă Hector acuma când Zeus îi dăruie slava puterii?</p>
               <p>         Cade Autonoos întâi, Asaios apoi şi Opites Şi Agelaos şi-Ofeltiu şi fiul lui Clitiu, Dolopul Şi Hiponoos, oştean bătăios, şi Esimnos şi Oros, Tot căpetenii Danai, dar mulţi şi din gloată pieriră.</p>
               <p>         Cum, dacă vântul de-apus, venind cu putere de vifor, Bate şi-mprăştie norii ce austrul alb îi ticsise:261</p>
               <p>         Mii de crescute talazuri răstoarnă şi spume tot zvântă Viforul cel mânios, care vântură-ntinderea mării -</p>
               <p>         Capete multe din gloată tot astfel doboară Hector.</p>
               <p>         Pacoste atunci ar fi fost şi neocolită pieirea, C-ar fi luat-o la fugă-napoi în corăbii Aheii, Dacă Ulise, oprindu-se, n-ar fi dat zor lui Tidide: „Hei, Diomede, ce-i asta? Uitarăm de tot vitejia?</p>
               <p>         Vino, prietene. – ncoace şi stai lângă mine, căci mare Fi-va ruşinea, când Hector cuprinde-va tabăra noastră.”</p>
               <p>         Dar îi răspunse zicând voinicul Tidid Diomede: „Iată mai stau şi ţin piept, dar vreme puţină mai fi-vom Armiei noi de-ajutor, căci Domnul stăpân peste nouri Nu ne dă nouă, ci numai duşmanilor azi biruinţă.”</p>
               <p>         Zise şi-ndată din caru-i trânti la pământ pe Timbreos Sânul la dreapta cu lancea răzbindu-i, la fel şi Ulise Pe vizitiul acestui fruntaş, pe novacul Molion.</p>
               <p>         Ei după asta-i lăsară, curmându-i aşa din bătaie, Şi s-aruncară amândoi furtunatici în toiu-ncleştării.</p>
               <p>         Cum doi mistreţi bizuindu-se-n sine se-ndeasă prin haită, Ei înapoi năvălind omorau pe Troieni, iar Aheii Veseli puteau să răsufle de goana cea crunt-a lui Hector.</p>
               <p>         Prinseră dânşii atunci pe doi mai viteji cu teleaga; Fiii lui Merop erau ei, ai Percosianului care, Neîntrecut ghicitor, îşi oprise pe fii să ia parte La sângerosul război, dar nu-l ascultară voinicii, Ademeniţi ei fiind de negrele zâne-ale morţii: Amânduror Diomede le frânse tăria vieţii Şi-i despoie de-armătura strălucie, iar Ulise Pe Hipodamas alături şi pe Hiperoh mai ucise.</p>
               <p>         Zeus din Ida privind pe unde-a fost treierul morţii Cumpănă dreaptă într-asta făcu el să fie între armii.</p>
               <p>         Pe Agastrof, al lui Peon războinic fecior, îl împunse Cu-nsuliţarea-i în coapsă Tidid, că el n-avea pe-aproape Caii să fugă-napoi, şi singur de cap îşi făcuse.</p>
               <p>         Roibii deoparte-i ţinea vizitiul, iar dânsul pedestru Dete-nainte năval şi viaţa-şi pierdu. Dar îndată Hector ochi pe viteji şi la ei s-azvârli între rânduri Tare răcnind; după el bulucuri veniră Troienii.</p>
               <p>         Cutremurat la vedere-i, Tidide cel bun de războaie Zise fârtatului său Odiseu, care sta lângă dânsul: „Uite talazul spre noi se învolbură,vajnicul Hector.</p>
               <p>         Dar să ne-aţinem aici, să ne punem vârtos împotrivă.”</p>
               <p>         Astfel îi zice şi lancea rotind o şi zboară la dânsul.</p>
               <p>         Nu dă el greş, ba chitindu-l la cap nimeri în ţuguiul Chivărei lui, ci-arama răsaltă lovită de aramă Neteda-i piele ferind, căci ea e păzită de coiful Cel cu trei plăci de metal şi cu ochi, dăruit de Apolon.262</p>
               <p>         Hector deodată se trage departe-napoi şi prin oaste Fuge şi cade-n genunchi, se lasă pe glie proptindu-şi Mâna vânjoasă şi noapte cernită-i îmbrobode ochii; Până ce însă Tidide s-alerge departe prin şirul Înaintaşilor şi de pe jos să ia lancea-i zvârlită, Dezmeticindu-se Hector se suie în car şi dă goană Printre mulţime-napoi şi scapă de neagra ursită.</p>
               <p>         Dar după el se repede şi strigă bărbatul Tidide: „Iar de la moarte, tu, câne. – ai scăpat. Şi ţi-a fost nenorocul Chiar la un pas, te-a păzit din nou însă Febos Apolon, Căruia poţi să te rogi, pornind la bătaia cu suliţi.</p>
               <p>         Dar doborî-te-voi eu oricât de târziu te voi prinde, Dacă şi mie vreun zeu cumva-n ajutor o să-mi vie.</p>
               <p>         Tabăr-acum peste alţii pe care îi omor pe brodite.”</p>
               <p>         Zise, şi pradă pe fiul în lance vestit al lui Peon.</p>
               <p>         Paris atunci, Alexandru, bărbatul pletoasei Elena, Sta răzimat de un stâlp la movila-nălţată lui Ilos Dardanianul, un sfetnic şi mare fruntaş de pe vremuri, Şi-arcul întinse ţintind în craiul Tidid Diomede, Tocmai când el ridica de pe mortul viteaz Agastrofos Platoşa pusă pe piept şi pavăza-i prinsă de umăr Şi-apăsătorul său coif, spre sine dând arcul, îl trase Şi nimeri – căci pururi i-a fost fără greş săgetarea -</p>
               <p>         Talpa piciorului drept. Într-însa pătrunse-ascuţişul Şi se înfipse-n pământ. Cu poftă dar râse Alexandru Şi, de la pândă ieşind, da strigăt fălindu-se astfel: „Tu, eşti rănit şi zadarnică nu-mi fu săgeata. Ce bine Dacă-n deşerturi adânc lovindu-te, eu te dam gata!</p>
               <p>         Numai aşa de necaz ar putea să răsufle Troienii, Care de tine se tem şi tot fug ca o turmă de capre Când li s-arată un leu.” El nesperiat îi răspunse: „Lăudărosule arcaş, tu cârlionţată muierce, De-ai încerca să te baţi cu toat-armătura pe faţă, Nu ţi-ar sluji la nimica săgeţile multe şi arcul.</p>
               <p>         Geaba te lauzi acum; zdrelitu-mi-ai talpa. Nu-mi pasă, Mi-e ca şi când m-ar picni o muiere, un pici nebunatic.</p>
               <p>         Slabă-i lovirea ce dă luptătorul mârşav şi netrebnic.</p>
               <p>         Altfel e însă din parte-mi. Oricât pe-oarecine aş atinge, Veşnic lovirea-mi în carne-i pătrunde şi moartea-i grăbeşte, Văduvă-i plânge nevasta şi jalnic îşi rupe obrajii, Pruncii sărmani îi rămân, iar el putrezeşte pe câmpul Ud de-al lui sânge stropit şi e-mpresurat de mai multe Pasări decât de femei bocitoare.” La zisele acestea Vine Ulise şi-n faţă-i se pune. Din spate-i Tidide Trage din talpă săgeata, de-l trece-o tăioasă durere.</p>
               <p>         Deci se răpede la car şi cu inima îndurerată Dă vizitiului zor spre tabără iute să mâne.</p>
               <p>         Singur în luptă rămase Ulise, în suliţi vestitul; Nu-i stătu nimeni alături, că spaima pe toţi îi pălise.</p>
               <p>         El suspină din afund şi-şi zise în sinea-i bărbată: „Vai mie, ce-i de făcut? Să fug speriat de mulţime?</p>
               <p>         Prea-i ruşinos, dar e şi mai grozav să m-apuce duşmanii Singur, când Zeus pe-ai noştri, pe toţi, îi sili să ia fuga.</p>
               <p>         Însă de ce stau în cumpănă aşa socotindu-mă-n sine?</p>
               <p>         Ştiu doar că numai mişeii purced înapoi de la luptă.</p>
               <p>         Cine-i viteaz la război se cade să stea vitejeşte Şi să tot lupte, nu-i pasă de moare ori bate pe alţii.”</p>
               <p>         Până ce stă el pe gânduri şi-n inimă cugetă asta, Vin în şiraguri asupra-i cu lănci şi cu scuturi Troienii Şi-l împresoară pe el, luându-şi la mijloc năpasta.</p>
               <p>         Cum câteodată voinici vânători împreună cu haita Repede-ncing un mistreţ, care iese din fundul pădurii Colţii săi albi ascuţind între fălcile încovoiate; Dânşii asupra-i se-aruncă, sălbatic ei crişcă cu dinţii, Dar vânătorii ţin piept, deşi fioros e gliganul; Tocmai aşa pe Ulise-l înconjur-acuma Troienii, Sare viteazul întâi la vrednicul Deiopite Şi pe deasupra la umăr cu lancea vârtos îl împunge, Culcă pe Toon apoi şi alături de el pe Enomos.</p>
               <p>         Când după aceea s-aruncă din carul său jos Hersidamas, El pe sub scutul rotund îl spintecă, şi Hersidamas Cade stâlcit la pământ şi apucă ţărâna cu pumnul.</p>
               <p>         Lasă Ulise pe morţi şi cu suliţa trage-n Haropos, Al lui Hipasos fecior şi frate de-o mamă cu Socos, Tânăr de neam; ci aleargă la el ca să-l apere Socos Cel ca un zeu, de Ulise s-apropie foarte şi-i zice: „Tu lăudate şi neobosite mehenghiule-n luptă, Una din două: ori astăzi te lauzi cu noi, că putut-ai Pe-ai lui Hipasos feciori să ucizi şi să-i jefui de arme, Ori de-a mea lance străpuns, suflarea de viaţă vei pierde.”263</p>
               <p>         Zice, şi pavăza-i cea rotunzită el bate cu arma; Lancea-i puternică trece prin pavăza-i scânteietoare, Dar pironită-i în platoşa cea măiestrită; doar pielea I-o jupui peste tot pe la coaste, căci Palas Atena Nu-ngădui-n măruntaiele lui să pătrundă ţuguiul.</p>
               <p>         Dar înţelese Ulise că nu-i fu de moarte lovirea; El se şi trase-napoi şi-n acest fel lui Socos îi zise: „Hei tu, sărmane, nu vezi că te-ajunge grozava pieire, Drept e că tu m-ai făcut să-ncetez de-a mă bate cu-ai noştri, Dar de la mine pe aici prăpădul şi moartea cernită Are să-ţi fie chiar astăzi: sub a mea suliţă da-vei Morţii biet sufletul tău şi mie a învingerii fală.”</p>
               <p>         Asta el zise, iar Socos se-ntoarse şi-o rupse de fugă, Dar la întorsu-i Ulise-i înfipse în spate la mijloc Lancea şi pieptu-i străpunse; căzu darpe ţărnă cu bufnet Socos, şi-i zise mândrindu-se astfel Ulise: „Tu, Socos, Fiul viteazului şi călăreţului vrednic Hipasos, Iată că moartea te-ajunse şi nu mai scăpaşi de pieire.</p>
               <p>         Biete, tu mori şi părintele tău şi-a ta mamă cinstită Pleoapele n-au să-ţi închidă şi pasări prădalnice ochii Ţi-i vor ciupi-nghesuindu-te cu îndesitele aripi: Mie nu-mi pasă de mor, căci au să mă-ngroape Danaii.”</p>
               <p>         Asta Ulise grăi, şi ţapăna lance-a lui Socos Trase din trup şi din pavăza-i cea rotunzită; deodată Sânge din rană ţâşni şi în inimă prinse să-l doară.</p>
               <p>         Cum înfocaţii Troieni pe el sângerat îl văzură, Se îndemnau înde-ei şi asupra-i porneau cu duiumul.</p>
               <p>         Dânsul se dete-napoi şi-ncepu a striga pe tovarăşi Tare cât poate să strige un om, ţipat-a de trei ori; Glasul de trei ori atunci i-aude viteazul Menelau.</p>
               <p>         Zice numaidecât lui Aias, fiindu-i aproape: „Crai odrăslite din zei, mărite tu Aias Telamon, Glas îmi ajunse-n auz, desigur că strigă Ulise; Seamăn-a glas de bărbat care singur se bate. Pesemne Calea-i Troienii tăind, îl încinseră-n straşnică luptă.</p>
               <p>         Haidem prin gloată la el, să-i dăm ajutor, e mai bine.</p>
               <p>         Mi-e să nu pată ceva-ncercuit de duşmani cum e singur, Cât o fi el de viteaz, c-amar îl vor plânge Danaii.”</p>
               <p>         Zice şi pleacă-nainte. – l urmează nămornicul Aias.</p>
               <p>         Ei pe Ulise-l găsiră; zoreau după dânsul Troienii Şi-l urmăreau cum şacalii cei roibi urmăresc pe la munte Cerbul cornaciu care fuse rănit de un om cu săgeata, Dar îi scăpase fugind, şi fuga de dânsul îl scapă Cât mai e sângele-i cald şi pot să mi-l poarte genunchii; Însă pe urmă, când el de-amarul săgeţii slăbeşte, Lacomi de carne şacalii pe plaiuri în umbra pădurii Dau să-l înhape, când iată, un leu de năprasnă le-aduce Pacostea, fug ei de groază, şacalii, şi leul ia prada; Tocmai aşa-l urmăresc pe dibaciul, călitul Ulise Mulţi şi puternici Troieni, ci tot se repede cu lancea Şi de primejdie-şi-apără viaţa viteazul, dar iată, Aias s-apropie atunci cu pavăza-i-naltă ca turnul Şi stă pe-alături de el; iau fuga de spaimă Troienii Care-ncotro, iar Menelau luând pe Ulise de mână</p>
               <p>         — L scoase din toi până unde-i veni vizitiul cu caii.</p>
               <p>         Aias sărind la Troieni, cu arma trânti pe Doriclos, Fiul din flori al lui Priam, apoi nimeri pe Pandocos Şi pe Lisandru, precum pe Pirasos şi pe Pilartes.</p>
               <p>         Cum de pe munte un râu care creşte din neaua topită Şi prididit de puhoaie coboară vuind spre câmpie, Duce la vale ciolpane de pini şi stejari cu grămada Şi tăvăleşte mormane de lut şi nomoluri spre mare; Astfel şi falnicul Aias pe câmp o ia razna şi-nvalmă Şi potopeşte şi oameni şi cai. Dar de asta nu ştie Hector nimica, fiindcă se-nharţă în aripa stângă Lângă Scamandru pe mal. Pe-acolo se face mai multăMoarte de om şi e vuietul nepotolit împrejurul Marelui Nestor şi Idomeneu, care luptă-mpreună.</p>
               <p>         Hector încoace venind se îndeasă cu carul, cu arma, Seceră ţeste de oameni trezind pretutindenea groază.</p>
               <p>         Nu s-ar fi dat înapoi bărbaţii Ahei, dacă Paris Soţul Elenei cea mândră la plete, ivindu-se-n luptă N-ar fi pus capăt avântului unui fruntaş ca Mahaon, Umăru-i drept nimerind cu săgeata întreit vârfuită.</p>
               <p>         Frica-i cuprinse pe-Ahei, oricât de cu suflet stătură, Căci se temeau că de-or pierde bătaia, pieri-va Mahaon.</p>
               <p>         Zise dar Idomeneu degrabă măritului Nestor: „Neleiade tu Nestor, a neamului mare mândrie, Urcă-te-n carul tău iute şi-alături să şadă Mahaon Care-i rănit şi dă repede cailor bici spre corăbii: Face cât oameni mai mulţi un om care vindecă oameni, 264</p>
               <p>         Taie din rane săgeţi şi cu-leacuri alină durerea.”</p>
               <p>         Asta grăi, şi moş Nestor îndemnul atunci auzindu-i, Repede-n car se sui; şi-urcându-se-alături de dânsul Stete Mahaon, feciorul alesului doctor Asclepiu.</p>
               <p>         Deteră cailor bici, iar caii zburară ca vântul Către scobite corăbii; acolo-i fu ţinta s-ajungă.</p>
               <p>         Dar Chebrione, văzând că Troienii fugeau în risipă, Iute ducându-se-atunci la Hector, aşa-i cuvântează: „Hector, în vreme ce noi în pustia de luptă, la margini Ne războim cu Danaii, ai noştri ceilalţi mai departe Fug risipiţi de duşmani, de-a valma văd oameni şi care.</p>
               <p>         Aias Telamonianul îi vântură, eu îl ştiu bine, Are doar pavăză mare pe umăr. Deci hai într-acolo Noi să purcedem cu caii, să mergem pe unde pedeştrii Şi în telegi luptătorii se bat mai avan, şi mai crâncen Moarte îşi dau şi pe unde li-i larma lor nepotolită.”</p>
               <p>         Asta el zice şi-ndeamnă cu biciul pocnind telegarii Cei cu păr neted şi lins. Când ei aud pocnetul, zboară Printre Ahei şi Troieni şi-n urmă-le poartă telega Peste mulţimea de trupuri şi scuturi. Stropită-i de sânge Osia toată şi chelna telegii de stropii ce-mproaşcă Parte copitele cailor, parte obezile roatei.</p>
               <p>         Hector, acolo sosind, s-aruncă şi cată-n desime Drum să pătrundă, să rupă şiragul, şi-aduce-mbulzire Straşnică printre Danai cu arma mereu încolţindu-i.</p>
               <p>         El mai cutreier-apoi celelalte şiraguri duşmane Şi le tot bate cu lancea, cu sabia, cu bolovanii, Dar se fereşte de harţă cu Aias Telamoniadul265</p>
               <p>         Dar mai la urmă cerescul părinte înspaimă pe Aias: Stă uluit el atunci şi cu pavăza dată pe spate Fuge spre-ai săi şi ia seama cu ochii pândind ca o fiară, Roată se uită-mprejur şi-şi perindă genunchii pe-ncetul.</p>
               <p>         Tocmai cum roibului leu, departe de-ocolul de vite, Tot îi dau zborşi-l alungă dulăi şi bărbaţi de la ţară, Ei peste noapte veghind nu-l las' a gusta din grăsimea Boilor strânşi în ocol; dar el îndrăgindu-le carnea Tabără 'ntins; hămesit cum e leul se-ndeasă-nainte Geaba, căci zboară spre el, azvârlite de braţe viteze, Droaie de suliţi şi facle. Se teme dar fiara, slăbeşte Şi supărată-şi ia talpa-napoi dimineaţa; tot astfel Aias atunci fără voie, cu inima tristă se duce De la Troieni, fiind tare-ngrijat de ai lui, de corăbii.</p>
               <p>         Cum îndărătnicul asin pe lângă un lan, dacă scapă Unor băieţi, deşi multe ciomege i-au spart pe spinare, Intră şi paşte din holda cea-naltă; zadarnic băieţii Dau cu ciomegele-n el, că vlaga li-i slabă şi nu-l pot Scoate din grâu, fără numai când vita-i sătulă de hrană; Astfel era în război şi trupeşul Aias Telamon, Când inimoşii Troieni şi nenumăraţii tovarăşi, Scutul izbindu-i cu lănci, îl tot alungau de la dânşii.</p>
               <p>         Aias la rându-i, acu 'nsufleţit de puterea năvalei, Iară se-ntoarnă iezind a Troienilor cete bărbate Şi strunitoare de cai, acu o porneşte pe fugă; Pune zăgaz tuturor în iureşul lor spre corăbii, Tabără între Ahei şi Troieni şi acolo s-aţine Singur, iar multele suliţi, zvârlite de braţe viteze, Parte în pavăza-i mare se-nfig năzuind înainte, Parte prin ţărnă s-afundă şi n-ajung să guste din carnea-i Albă de bieţi luptători din care doreau să se-mbuibe.</p>
               <p>         Când strălucitul voinic Evripilos, fecior lui Evemon, Pe-Aias văzu copleşit de ploaia zvârlitelor arme, Repede merse la el; dând zbor unei lănci sclipitoare El nimeri pe un domn, al lui Fausias fiu Apisaon, Chiar în ficat pe sub prapuri, şi coardele-ndată-i slăbiră.</p>
               <p>         Sare la el Evripil, de pe umăr îi scoate armătura.</p>
               <p>         Cum luă seam-Alexandru ce-i zice şi Paris, că pradă Pe Apisaon atunci Evripil, fără preget întinde Arcul şi trage spre el, îl săgeată în coapsă la dreapta, Trestia-n carne-i se frânge şi greu îl apasă prin coapsă.</p>
               <p>         Deci, ca să scape de moarte, se trage spre-ai săi între pâlcuri, Strigă vârtos după asta Danailor ca să-l audă: „Voi căpetenii şi Domni ai oştirii din Argos, prieteni, Staţi şi vă-ntoarceţi-napoi, apăraţi de primejdii pe Aias; E copleşit de loviri şi anevoie ar putea să se smulgă Din fiorosul măcel. Deci haide, daţi piept cu duşmanii Şi-mpresuraţi-l pe Aias cel mare Telamonianul.”</p>
               <p>         Asta zicea Evripil rănit, şi sărindu-i ortacii Steter-aproape de el cu scuturi proptite de umăr, Cu strămurările sus. Din faţă venindu-le Aias, Stete şi el între ei şi se-ntoarse, cu faţa-mpotrivă.</p>
               <p>         Astfel acolo ei aprig luptau ca văpaia când arde, Iar pe moş Nestor atunci din toi îl duceau năduşite Iepele lui şi cu el pe al oastei fruntaş, pe Mahaon.</p>
               <p>         L-a cunoscut pe bătrân de departe zărindu-l Ahile, Care stătea în picioare pe marginea latei corăbii Şi se uita la încaierul greu şi la jalnicafugă.</p>
               <p>         De asta, de-acolo de sus, pe bunul prieten Patroclu El cu glas mare-l chemă. Patroclu din cort auzindu-l Se repezi ca un zeu, de unde-i purcese şi răul, Şi începu el întâi să-l întrebe voinicul Patroclu: „Ce mă pofteşti, tu, Ahile? ce strigi şi mă cauţi pe mine?”</p>
               <p>         Iutele-Ahile voios fârtatului său îi răspunse: „Inimii mele prea scumpe, tu Menetiade mărite, Cred că Aheii de-acum o să-mi cadă smeriţi la picioare Ca să mă roage, că-i greu să mai rabde nevoia ce-i bate.</p>
               <p>         Dar te repede la Nestor, tu dragul lui Zeus, şi-ntreabă-l Cine-i acolo rănitul pe care-l aduce din luptă?</p>
               <p>         El după spate, ce-i dreptul, arată deplin ca Mahaon Asclepianul, dar nu l-am văzut şi la faţă, că roibii Care-l duceau îmi trecură prea repede pe dinainte.”</p>
               <p>         Asta grăi, şi Patroclu fârtatului său se supuse Şi luă fuga spre tabăr-Aheilor, de la corăbii.</p>
               <p>         Când dup-aceea la cort sosit-au Mahaon şi Nestor, S-au coborât de pe car pe ţărna cea mult roditoare, Şi-a deshămat Evrimedon, al lor vizitiu, telegarii Cei de la carul lui Nestor; iar ei de sudoare-şi uscară Hainele stând la bătaia de vânt pe la marginea mării Şi după asta se-ntoarseră-n cort şi pe scaun şezură.</p>
               <p>         O torocală găti de băut pentru dânşii copila Lui Arsinou, Hecameda cea cârlionţată, o roabă Ce-o dobândise bătrânul ca dar din Tenedos pe vremea Când fu luat de Ahile ostrovul; i-o deter-Aheii, Sfetnicul cel mai de frunte fiind. Ea le-ntinse o masă Dalbă, strujită, cu negre picioare, şi-o tavă de aramă; Spre a da gust udăturii, el puse într-însa o ceapă, Miere gălbuie şi sfântă făină de orz şi alături Puse-o mândreţe de cupă, de Nestor adusă de-acasă.</p>
               <p>         Cupa cu ţinte de aur bătută era şi-avea patru Toarte lucrate de jur împrejur cu podoabe de aur, 266</p>
               <p>         Doi porumbei ciugulind; sta cupa pe două picioare.</p>
               <p>         Altul abia de pe masă cu-o mână putea s-o ridice, Plină fiind, dar Nestor putea fără trudă s-o ţie.</p>
               <p>         Prinse s-amestece-n cupă vin negru din Pramne femeia Cea ca o zână de mândră, şi brânză de capră să farme Cu un răzuş de aramă, să presure albă făină; Şi băutura gătind, ea îndată-i pofti ca să beie.</p>
               <p>         Dânşii băură şi după ce-şi stinseră-a setei arsură, Stau veselindu-se-n cort cu vorb-amândoi împreună.</p>
               <p>         Tocmai atunci ca un zeu se arată la uşă Patroclu; Sare din luciul jilţ moş Nestor îndată ce-l vede Şi apucându-l de mână, în cort îl îmbie să şadă.</p>
               <p>         Nu se-nvoieşte Patroclu, ci zice aşa împotrivă: „Nu e de stat, luminate moş Nestor, şi n-ai să mă-ndupleci.</p>
               <p>         Trebuie doar să cinstesc şi chiar să am frică de-acela, Care pe-aici mă trimise să-ntreb de rănitul pe care Tu l-aduseşi, dar şi eu îl cunosc, văd că este Mahaon.</p>
               <p>         Las' să mă duc înapoi, de ştire să-i dau lui Ahile; Ştii tu prea bine, mărite moş Nestor, ce-amarnic e dânsul, Gata-i să-nvinuie chiar şi pe cel care n-are vreo vină.”</p>
               <p>         Dar călăreţul gerenic moş Nestor atunci îi răspunse: „Ce-i astă jale pe-Ahile, de plânge pe-oricare de-ai noştri E-n bătălie rănit? Nu ştie ce mare-i restriştea Care cuprinse pe-Ahei. Căpitanii, vitejii de frunte, Zac la corăbii cu toţii din lance răniţi ori cu arcul.</p>
               <p>         E săgetat de duşmani bărbatul Tidid Diomede, E-nsuliţat şi Ulise precum şi Atrid Agamemnon, Şi Evripil e împuns în coapsă la fel din săgeată.</p>
               <p>         N-au fost destui, acum vezi şi pe-acesta, pe care din luptă Eu l-adusei, de-o săgeată asemeni rănit. Lui Ahile, Cât e de bun şi viteaz, nu-i pasă, nu-l doare de-ai noştri.</p>
               <p>         Ori mai aşteaptă el oare când focul duşman o să-nghită Vasele noastre pe mal, cu toată-ndârjita-ne luptă, Până ce înşine noi vom pieri câte unul? Tu vezi doar, Nu mai sunt eu ca-nainte cu braţele tari şi vânjoase.</p>
               <p>         Hei, de-aş fi tânăr şi-ntreg în putere cum fost-am odată, Când se iscase o sfadă-ntre noi şi norodul Elidei Pentru răpire de boi şi am zdrumicat pe voinicul Itimoneus Hiperohianul din ţara Elidei, Ca să-mi răscumpăr răpirea. Venise să-şi apere boii Şi sta în şirul întâi. Pe-acolo cu lancea răzbindu-l, Eu îl trântii la pământ şi-o tuliră de groază câmpenii.</p>
               <p>         Pradă nespus de bogată făcurăm atunci pe câmpie, Cincizeci de ciurde de vaci şi turme de oi, mai atâtea Şi-altele atâtea de porci precum şi de capre răzleţe Şi-o herghelie de cai, o sută cin'zeci şi mai bine Iepe bălane, ba multe din ele cu mânzi. Şi pe toate Noi le-am mânat peste noapte la Pilos, oraşul în care Domn era tata Neleu. Voios fu şi el de câştigul Mare ce-avui în război, la care plecasem ca tânăr.</p>
               <p>         Crainicii, cum se crăpase de ziuă, obştiră să vie Toţi păgubaşii ce-aveau de primit de la cei din Elida Despăgubiri. S-adunară fruntaşii Pileni şi-ncepură Prada să-mpartă, căci multor-aveau de plătit Epeenii.</p>
               <p>         Noi doar, fiind mai puţini, mai mult pătimisem în Pilos, Pentru că Hercule ne pustiise venind înainte Şi secerase în Pilos pe-ai noştri, a bărbaţilor floare.</p>
               <p>         Douăsprezece feciori lăudaţi avusese Neleus Numai eu singur trăiesc, ceilalţi i-au pierit înainte.</p>
               <p>         De-asta cuprinşi de trufie şi bine-narmaţi Epeenii Se-obrăzniciră cu noi şi blestemăţii iscodiră.</p>
               <p>         Tata din pradă o turmă de boi şi de oi îşi alese Vite trei sute decapete şi cu păstorii-împreună.</p>
               <p>         Mare fiind datoria ce-aveau să-i plătească-n Elida, Câştigători telegari trimişi să se-ncure la jocuri, Patru la număr ce-aveau de primit un triped ca răsplată.</p>
               <p>         Caii aceştia cu caru-n Elida i-oprise Augias Craiul, şi pe vizitiul mâhnit înapoi îl trimise.</p>
               <p>         De-asta şi tata-nciudat de-a lor fapte şi vorbe de-ocară, Vitele cele mai multe-şi-alese din turme, iar partea rămasă Obştii o dete s-o-mpartă la oameni cu toată dreptatea.</p>
               <p>         Prăzile noi le-mpărţirăm atunci şi pe urmă-n cetate Jertfe-nchinarăm la zei. Dar după trei zile, duşmanii Iar năvăliră cu toate puterile lor şi cu caii Tari de copite, glotiş. Cu dânşii erau Molionii Tineri de tot amândoi şi nendemânatici în arme.</p>
               <p>         Este pe-un deal răsărit o cetate ce-i zice Trionul Lângă Alfeu, la hotarul prundosului Pilos, departe; Dânşii o-ncinseră şi căutau să o darme cu totul.</p>
               <p>         Însă abia străbătură câmpia şi Palas Atena Grabnică noaptea veni din Olimp să ne cheme la arme.</p>
               <p>         Strânse pe locuitori; voios alergară cu toţii, Gata de luptă fiind. Dar numai pe mine Neleus Nu mă lăsa să pornesc, ba chiar îmi ascunse şi caii: El socotea că eu n-aveam destulă ştiinţă de arme.</p>
               <p>         Dar eu pedestru m-am dus cu sfatul zeiţei Atena.</p>
               <p>         Am întrecut pe ai noştri pe toţi luptătorii din care.</p>
               <p>         Este un râu Minieos ce apele-şi varsă în mare Lângă Arena. Pe-acolo sosiră Pilenii cu caii şi ziua Cea următoare aşteptam, venea pedestrimea din urmă.</p>
               <p>         Şi cu puteri întregite-narmaţi o pornirăm de-acolo Şi spre amiazi poposim la Alfeu cel cu apele sfinte.</p>
               <p>         Jertfe frumoase-nchinarăm aici neînvinsului Zeus, Câte un taur jertfirăm apoi lui Alfeu şi Poseidon Şi din cireadă o juncă zeiţei cu ochii albaştri.</p>
               <p>         După ce-n tabăr-apoi împărţindu-ne-n cete cinarăm Noaptea pe-acolo dormirăm de-o parte şi alta pe malul Râului, toţi înarmaţi. Într-asta dau zor Epeenii Cutezători împrejurul cetăţii, dorind să o darme, Deteră însă de-o mare şi crâncenă împotrivire.</p>
               <p>         Când pe pământ se ivi strălucita lumină de soare, Noi ne-apucarăm de luptă, pe-Atena chemând şi pe Zeus În ajutor. Şi când focu-ntre noi şi duşmani se aprinse, Eu mai întâi am ucis un bărbat, pe războinicul Muliu, Şi i-am luat telegarii. El ginere a fost lui Augias, Fata-i mai mare fiindu-i soţie, bălan-Agameda, Care ştia buruiene de leac câte creşte pământul.</p>
               <p>         Cum mi-a venit mai aproape, i-am dat lovitură cu lancea, Dânsul în colb a căzut, iar eu am sărit la teleagă Şi între cei mai din frunte amieşit. Îngroziţi, Epeenii, Care-ncotro o zbughiră, când mort îl văzură pe Muliu, Care mâna călărimea şi-ntâiul era în bătaie.</p>
               <p>         Eu năvălit-am atunci după dânşii ca viforul negru, Cin'zeci de care-am prădat şi bărbaţi câte doi la tot carul, Fură de mine răpuşi şi cu dinţii muşcară pământul.</p>
               <p>         I-aş fi ucis şi pe fiii lui Actor atunci, Molionii, Dacă părintele lor Poseidon, al lumii Cutremur, Nu-i furişa din război în negură deasă-nvelindu-i.</p>
               <p>         Mare a fost izbândirea ce-o dete Pilenilor Zeus, Şi-am urmărit pe vrăjmaşi departe, pe-ntinsa câmpie, Tot hărţuindu-i pe drum şi luându-le armele lucii Pân-am ajuns în telegi la Buprasiu, mănosul în grâne, Şi pe la stânca Olenică, dealul ce-i zice Alesion; Dar de pe aici abătută fu oastea de Palas Atena.</p>
               <p>         Cel mai din urmă ucis acolo-l lăsai, iar Aheii De la Buprasiu-napoi o porniră cu caii cei repezi.</p>
               <p>         Toţi lăudau pe Cronide-ntre zei şi-ntre oameni pe Nestor.</p>
               <p>         Astfel am fost ca viteaz, dac-am fost oarecând. Dar Ahile Singur se bucură de vitejie, nu-i pasă de alţii.</p>
               <p>         Cred că amar va mai plânge odată când oastea pieri-va.</p>
               <p>         Dragul meu, ştii tu cum tatăl tău povăţuitu-te-a-n ziua Când te trimise din Ftia de mult lui Atrid Agamemnon.</p>
               <p>         Eu şi măritul Ulise, în casă fiind, auzirăm Bine poveţile-i toate ce el ţi le spuse-n odaie.</p>
               <p>         Noi pe atunci după strânsul de oaste umblam prin Ahaia, Rodnică ţară, şi-aşa poposisem atunci la palatul Lui moş Peleu, unde noi am găsit pe viteazul Meneţiu Şi pe Ahile cu tine. Măritul Peleu, călăreţul, Sta în ogradă şi-ardea pe altaru-i în cinstea lui Zeus Grasele buturi de bou, şi jertfele-n foc mistuite El le stropea cu vin negru turnând cu o cupă de aur.</p>
               <p>         Tu cu Ahile vedeaţi de friptura de bou, când pe poartă Noi am intrat în pridvor. Ahile uimit se repede, Iute de mână ne duce-năuntru, să stăm ne pofteşte Şi bunătăţi ca la oaspeţi ne pune frumos înainte.</p>
               <p>         După ce noi cu plăcere mâncarăm atunci şi băurăm, Eu începui a zori să veniţi la război împreună, Voi eraţi buni-bucuroşi şi părinţii vă povăţuiră.</p>
               <p>         Ştiu că măritul Peleu sfătui pe Ahile să fie267</p>
               <p>         Veşnic întâiul viteaz şi veşnic să-ntreacă pe alţii.</p>
               <p>         Fiul lui Actor Meneţiu aşa te-nvăţa şi pe tine: Fiule.</p>
               <p>         — Ahil după neam te întrece pe tine, tu însă Eşti mai în vârstă ca el; iar dacă-i cu mult mai puternic, Poţi cu grăire aşezată să-l iei şi pe calea cea bună Să-l sfătuieşti, să-l îndrumi, iar el o s-asculte spre bine.</p>
               <p>         Astfel îţi zise bătrânul, dar tu ai uitat. Mai e vreme Încă s-o spui lui Ahile, de-ar vrea cumva el să te-asculte.</p>
               <p>         Ce ştii, tu inima poate să i-o-nduioşezi, să-l îndupleci Cu ajutorul de sus; e bun doară sfatul şi-ndemnul De la prieteni. Iar dacă de-un rău prorocit se fereşte Şi i-o fi spus de la Zeus vreo vorbă închinata lui mamă, El să te lase pe tine să vii cu o parte din oastea De mirmidoni ca s-aduci mântuire Danailor noştri.</p>
               <p>         Armele-i mândre să-ţi dea, să te porţi la bătaie cu ele; Poate, vădindu-te asemenea lui, să se tragă Troienii De la război, să răsufle voinicii ostaşi din Ahaia Care se sbuciumă şi abia de au răgaz între armii.</p>
               <p>         Oaste odihnită, voi lesne pe cei obosiţi de luptare Da-veţi spre ziduri. – napoi departe de vase şi corturi.”</p>
               <p>         Asta bătrânu-i vorbi, şi cu inima înduioşată Pleacă Patroclu-napoi, se-ntoarce grăbit la Ahile.</p>
               <p>         Dar mai încolo, sosind pe la vasele ce le-adusese Craiul Ulise, la locul pe unde făceau adunarea Şi judecata şi-altarele zeilor stau înălţate, Iese-nainte-i rănit Evripilos, răsadul lui Zeus, Evemonidul. Venea din război săgetat pe la coapsă Şi se târa şovăind; şiroaie-i curgeau de pe umeri Şi de pe capu-i sudori; şuruia din amarnica rană Sângele negru, dar totuşi el nu se pierduse cu firea.</p>
               <p>         Cum îl văzu, inimosul Patroclu de el avu milă Şi jăluindu-se astfel îi zise cuvinte ce zboară: „Bieţi căpitani şi fruntaşi ai Danailor, doamne, ce soartă Dată vi-i vouă, departe de-ai voştri, departe de ţară, Cânii pe-aici să hrăniţi cu-a trupului albă grăsime!</p>
               <p>         Rogu-te totuşi să-mi spui, voinice din viţă mărită, Oare mai pot ţinea piept cu zaplanul de Hector Aheii?</p>
               <p>         Ori o să fie bătuţi şi aici o să piară cu toţii?”</p>
               <p>         Iar Evripil îi răspunse viteazului astfel: „Nu mai e nici o nădejde din partea Danailor, scumpe 'Nalte Patrocle, ei bieţii pieri-vor aici la corăbii.</p>
               <p>         Iată prin tabără toţi căpitanii, fruntaşii oştirii, Zac deopotrivă. – i răniră Troienii din arc şi din suliţi, Iar la năvală spre noi duşmanii tot cresc în putere.</p>
               <p>         Scapă-m. – ai milă şi du-mă curând la corabie acolo, Scoate-mi săgeata din coapsă şi spală-mi cu apă-ncropită Sângele negru şi leacuri pe rană presară-mi, tot bune Şi-alinătoare ce zice-se c-ai învăţat după-Ahile Care-a-nvăţat de la Hiron, Centaurul cel mai cuminte.</p>
               <p>         Nu-i chip acum să-mi ajute cei doi mai isteţi ai oştirii Vraci, Podalir şi Mahaon, că-mi pare că unul acuma Zace de rană la corturi şi lui chiar îi trebuie un meşter Vindecător, iar celalt dă valului piept pe câmpie.”</p>
               <p>         Asta grăi, şi din nou începu să-l întrebe Patroclu: „Vai mie, ce-i de făcut? Cum pot să te ajut, Evripile?</p>
               <p>         Eu mă grăbesc să duc la Ahile cu vorba şi vestea Încredinţată de Nestor, al armiei turn de tărie.</p>
               <p>         Totuşi pe tine eu n-o să te las chinuit de durere.”</p>
               <p>         Zice şi de subţiori apucându-l, la cortu-i îl duce Pe căpitan. Un tovarăş îl vede şi-o blană-i aşterne.</p>
               <p>         După ce-l culcă, Patroclu săgeata i-o taie din coapsă Cu un cuţit, apoi sângele-i spală cu apă-ncropită, Freacă deasupra-i cu mânile o rădăcină amară, Mulcomitoare ce curm-a rănitului crudă durere, Sângele-i face să steie şi coajă să-i prindă pe rană.</p>
            </div>
            <div type="div2">
               <head>         Cântul XII</head>
               <p>Astfel la cortu-i a fost Evripil vindecat de Patroclu Meneţianul, în vreme ce tot mai luptau pe câmpie Trâmbe de-Ahei şi Troieni. Dar n-aveau de-a pururi s-aţie Drumul atâtor duşmani Danaii cu şanţul şi zidul268</p>
               <p>         Larg care fuse durat spre a fi adăpost de corăbii, Ba întărit şi cu şanţ, căci n-au fost aduse de dânşii Jertfe măreţe la zei să le mântuie vasele repezi Şi bogăţia de prăzi; deci nu se zidise cu voia Zeilor nemuritori, de aceea-i fu şubred temeiul.</p>
               <p>         Cât era Hector în viaţă şi-Ahile zăcaş de mânie Şi neclintită rămase a craiului Priam cetate, Stete şi marele zid al Aheilor oblu-n picioare; Dar după moartea vitejilor cei mai de frunte din Troia, După ce parte căzuseră, parte scăpaser-Aheii, Iar în al zecelea an cuceriră oraşul lui Priam Şi după asta cu stolul de vase se-ntoarseră-n ţară, Zeul Poseidon atunci şi Apolon îşi puseră-n minte Zidul să surpe şi-aduseră toată puterea de ape Care coboară din Ida, din munte, şi curge spre mare, Râul Caresos şi Rodiu, apoi Heptaporos şi Resos Şi minunatul Scamandru, Esepos, Granicos, Simois, Şi le porniră pe unde picaseră-n pulbere multe Paveze, coifuri, bărbaţi jumătate-de-zei. Înspre acolo Gurile atâtor puhoaie-mpreună le-ntoarse Apolon Şi năvăliră spre ziduri, de curseră vreme de nouă Zile şi nu-nceta Zeus să plouă voind mai în grabă Zidul să-l prăbuşe-n mare. Poseidon mergea înainte Şi, cu tridentul în mână, surpa zidăria în valuri, Bârne şi pietre ce tare cu greu le clădiseră-Aheii.</p>
               <p>         Malul năvalnicei mări Helespontul obli, cu molozuri Marea întindere a ţărmului acoperi el deodată Zidul întreg risipind, şi apele toate le-ntoarse Iar pe câmpie-napoi în albia lor de-nainte.</p>
               <p>         Asta fusese menit să o facă Poseidon şi-Apolon După război, iar acum era-n toi îmbulzeala şi lupta Lângă temeinicul zid. Trosneau dup-olaltă izbite Grinzile turnului-nalt. Bătuţi de urgia lui Zeus, Se-nghesuiau încolţiţi la boltite corăbii Aheii, Teamă fiindu-le foarte de fiul viteazului Priam Care şi-acum ca-nainte lupta cu tărie de vifor.</p>
               <p>         Cum uneori un mistreţ sau un leu bizuindu-se-n sine Printre bărbaţi vânători şi haite de câni se roteşte; Ei se înşiră cu toţii, se-ndeasă, fac zid de-apărare Şi-naintează-mpotrivă-i şi-aruncă o droaie de suliţi Fiara ţintind; ea nici nu se tulbură, nici nu se teme Şi ţine piept, ci la urmă neteama i-aduce pieirea; Dă rotocoale şi-ncearcă să rup-a bărbaţilor rânduri Şi-oriâncotro-i năpădeşte, uşor le tot sparge şiragul; Tocmai aşa în duium se învolbură Hector zorindu-şi Armia şanţul să sară, dar caii cei repezi cu carul Nu cutezau, ci pe marginea şanţului stau îndărătnici Şi speriaţi nechezau îndrăcit, căci lat era şanţul Şi era greu de trecut şi greu a-l sări dintr-o dată, Tare teşite fiind departe şi altade-a lungul Coastele lui şi deasupra, pe muche, mai stau împlântate Şiruri de pari ţuguiaţi; îi bătuser-acolo Danaii Parii, tot mari şi-ndesiţi, stăvilar la potrivnici să fie.</p>
               <p>         Un telegar anevoie putea să răzbată cu carul Bine-nrotat, de aceea dau zor ca să treacă pedeştrii.</p>
               <p>         Dar Polidamas aleargă la Hector şi astfel îi zice: „Hector şi voi căpetenii Troieni şi tovărăşi de arme, I-o nebunie pe şanţul acesta să trecem cu caii, Prea este greu de trecut. Tu nu vezi că bătute-s pe dânsul Rânduri de pari ţuguiaţi şi alături e zidul ahaic.</p>
               <p>         Nu-i chip aici coborându-ne luptă să ducem în care, Locul e-ngust şi mi-e teamă să nu o păţim la-ncercare.</p>
               <p>         Dacă, pe-Ahei duşmănind, e gata să-i sfarme cu totul Cel care tună-n văzduh şi numai pe noi să ne ajute, Numaidecât aş vrea asta şi eu să se-ntâmple, să piară Josnic Aheii pe-aici, departe de Argos. Dar dacă Ei s-or întoarce-napoi şi iară porni-se-va goana Dinspre corăbii şi-n şanţ nimeri-vom luând-o la fugă, Mi-e că, de-Ahei îmbulziţi după asta, niciunul de-ai noştri Nu va putea să se-ntoarne, de veste să dea în cetate.</p>
               <p>         Hai dar mai bine să facem cu toţii cum eu vă voi spune: Caii să-i ţie pe marginea şanţului hăţuitorii, Noi ca pedeştrii ceilalţi să mergem în urma lui Hector Gloată cu toţii-narmaţi. Duşmanii atunci împotrivă N-or mai ţinea, dacă stă să-i înăduşe ştreangul pieirii.”</p>
               <p>         Asta vorbi, şi lui Hector plăcu sănătoasa povaţă.</p>
               <p>         El înarmat se coboară deodată din chelna telegii; Dar şi Troienii ceilalţi, care stau adunaţi în cotige, Toţi s-aruncară din car înarmaţi după pilda lui Hector.</p>
               <p>         La vizitiu fiecare dă sfatul apoi să-şi înfrâne Caii pe-aproape de şanţ şi bine în rânduri să-i ţie.</p>
               <p>         Ei se împart după ăsta şi orânduindu-se-n pâlcuri Cinci, pregătiţi de bătaie, pornesc dup-a lor căpetenii.</p>
               <p>         Parte cu Hector se duc şi cu bunul oştean Polidamas; Cei mai dihai şi mai mulţi sunt ei şi se-ndeamnă mai tare Zidul din faţă să spargă şi luptă să dea la corăbii.</p>
               <p>         Şi Chebrione venea după ei, că pe altul lăsase Hector în urmă, pe unul mai slab, ca să-i ţie teleaga.</p>
               <p>         Paris ducea înglotirea cealalt-Alcatou şi Agenor, Şi pe-a treia doi fraţi, ai lui Priam feciori, Deifobos Cel ca un zeu şi Helenos. Mergea împreună şi Asiu Hirtacianul, pe care de mult l-aduseseră roibii Aprigi şi mari din Arisba, venind de la râul Seleis.</p>
               <p>         Pâlcul al patrulea-n frunte-i avea pe Eneas, viteazul Cel din Anhise născut; îl urmau Arheloh şi Acamas, Antenorizii ştiuţi amândoi în tot felul de lupte Iar pe-ajutoarele lor le mâna înainte Sarpedon, Glaucos alături îi sta şi războinicul Asteropeos.</p>
               <p>         El şi-i alese ca soţi, că mai ortomani decât alţii Ei după sine-ipăreau, căci el era cel mai de frunte.</p>
               <p>         După ce-apoi laolaltă cu scuturi de piei se-nnădiră, Merseră drept înainte, căci ei socoteau că Danaii N-o să mai ţie la zid, ci fugi-vor curând la corăbii.</p>
               <p>         Astfel oştenii Troieni şi vestiţii tovarăşi de arme Sfatul alesului domn Polidamas cu toţii urmară; Doar îndărătnicul Asiu din capii oştirii el singur N-a vrut acolo pe loc să-şi lase mânarul şi caii, Ci s-a grăbit să se-ndrepte cu ei înspre repezi corăbii, Nesocotitul! Dar n-a fost să-nconjure sorţile grele Şi, de teleagă-i purtat, de la vase 'napoi să se 'ntoarne Vesel la Troia, bătută de vânt; căci el înainte Fuse cu lancea străpuns de Idomeneu, strălucitul Lui Deucalion vlăstar; aşa-i fu ursita cea neagră.</p>
               <p>         El a pornit spre corăbii la stânga, pe unde Aheii Se înturnau de pe câmp cu carele lor, cu jugarii; Cailor el pe aici le-a dat goană, găsise doar poarta Încă ne-nchisă şi încă netras pe canaturi zăvorul; Ei ţineau poarta deschisă-nadins ca să scape tot insul Care fugea de război şi căta adăpost la corăbii.</p>
               <p>         Dete de-a dreptul pe-acolo semeţ, şi venea după dânsul Oastea-i vârtos chiuind, căci ei socoteau că Danaii N-au să se aţie la zid şi-n tabăra lor vor ajunge, Nişte nebuni! Dar la poartă găsiră doi oameni de frunte, Pui de războinici Lapiţi, amândoi fără teamă şi preget, 269</p>
               <p>         Unul era Polipoite voinicul, al lui Piritoos Fiu, iar celalt Leonteus, aidoma crâncenul Ares.</p>
               <p>         Dânşii la poarta cea-naltă stătur-amândoi înainte.</p>
               <p>         Cum stau adese pe munte stejarii cu creştete-nalte, Care-ncleştate-n adâncuri având rădăcinile-ntinse Rabdă şi ziua şi noaptea bătaia de ploi şi de vânturi; Tocmai aşa-ntemeiaţi în tăria de mâini şi de suflet, Stau de l-adastă pe trupeşul Asiu şi n-o iau la fugă.</p>
               <p>         Dar spre temeinicul zid se avântă Troienii cu scuturi Sus ridicate, cu strigăte tari, şi urmează pe Asiu, Care-i mai-marele lor şi pe fiul lui Asiu, Adamas, Şi pe Orest, pe Iamenos, pe Toon şi pe Enomaos.</p>
               <p>         Câtăva vreme Lapiţii chemau pe tovarăşi să vie Unde stau ei pe sub poartă să-şi apere stolul de vase.</p>
               <p>         Cum însă dânşii văzură că vin cu grăbire Troienii Tiva spre zid şi Danaii tot ţipă fugind spre corăbii, Iute azvârlindu-se afară, se-ncaieră-n faţa intrării.</p>
               <p>         Seamănă tocmai cu nişte mistreţi care-adese pe munte Dau de-armălaia de haite şi oameni ce vin înspre dânşii Şi, pe delături zbughind-o, dărapănă-n preajmă tufişul Din rădăcină smucindu-l şi crişcă sălbatic cu dinţii Până ce un vânător, chitindu-i cu lancea, i-omoară; Astfel, pălită de suliţi, a platoşei lucie aramă Sună pe pieptul Lapiţilor, care dau vajnică luptă Plini de încredere-n sine şi-n oastea de sus, de la turnuri Bine-zidite, de unde ea-mproaşcă cu pietre duşmanii, Viaţa să-şi aperevrând ei şi tabăra şi-a lor corăbii.</p>
               <p>         Cum câteodată din cer cad fulgii de albă zăpadă, Care, când silnicul vânt dă goană umbroşilor nouri, Pururi grămadă s-aştern pe ţărna cea mult roditoare, Astfel de-o parte şi alta curgeau loviturile dese.</p>
               <p>         Şi nimerite fiind de mari bolovani şi de pietre Surd răsunau zângănind şi coifuri şi scuturi rotunde.</p>
               <p>         Geme din suflet adânc şi-n coapsă izbindu-se Asiu, A lui Irtacos fecior, acest fel huleşte de ciudă: „Prea te-ai făcut şi tu, Zeus, acum iubitor de minciună.</p>
               <p>         Nu mai credeam că voinicii Ahei o să poată să-nfrunte Iureşul nostru, lovirile braţelor noastre cumplite.</p>
               <p>         Parcă sunt nişte-albine sau viespi îndoioase la mijloc, Care pe-o coastă râpoasă de drum acuindu-şi viesparul Nu vor să-şi lase căsuţa scobită, ci stau îndârjite Puii să-şi apere de vânătorii ce vin împotrivă.</p>
               <p>         Astfel acum şi Aheii, măcar că sunt doi, de la poartă Nu se dau duşi pân' ce ei ne-or înfrânge ori noi vom răpune.”</p>
               <p>         Zice, dar vorbele-i nu mai înduplecă mintea lui Zeus, El fiind gata de-acum să dea izbândire lui Hector.</p>
               <p>         Alţii se-ncaieră atunci zorind la o altă intrare.270</p>
               <p>         Dacă eu nu sunt o Muză, anevoie-i să spun despre toate.</p>
               <p>         Se înteţise doar focu-mprejur pe la zidul de piatră Şi de nevoie siliţi, cu toată mâhnirea, Danaii Pentru corăbii luptau, şi trişti erau zeii cu toţii Care ajutau la bătaie pe-Ahei. Într-aceea Lapiţii Se încleştară şi crâncen-a fost bătălia. Feciorul Lui Piritou, Polipoite călitul, în ferecătura Chiverei pe un troian, pe Damasos, cu lancea-i împunse.</p>
               <p>         Nu-l feri coiful pe el; ţuguiul de-aramă-i pătrunse Chivăra, ţeasta i-o sparse, cu sânge-i stropi înăuntru Creieru-ntreg, şi căzu toropit repezitul Damasos.</p>
               <p>         Tot Polipoite trânti pe Ormenos, apoi şi pe Pilon, Iar Leonteu, o mlădiţă a lui Ares, răpuse pe fiul Lui Antimah Hipomahos cu suliţa-n brâu nimerindu-l.</p>
               <p>         Smulse pe urmă din teacă el sabia-i bine-ascuţită Şi azvârlindu-se-n toi, de-aproape i-a dat lovitură Lui Antifates întâi şi aşa-l răbufni el pe spate, Şi năpădind după asta pe Menon, pe-Orest, pe Iamenos, Repede acolo pe rând pe tustrei îi lungi pe ţărână.</p>
               <p>         Până să prade pe morţi de armele lucii Lapiţii, Vine spre el Polidamas şi Hector, urmaţi de feciorii Cei mai aleşi şi mai mulţi, şi aprinşi sunt cu toţii şi gata Zidul pe loc să răzbată, să ducă pârjol la corăbii.</p>
               <p>         Însă deodată s-opriră la şanţ şi stătură pe gânduri, Se pomeniră cu-o piază, când ei erau gata să treacă: Oastea din stânga tăind, se ivise-nainte un vultur Sus zburător care-n gheare purta sângerat un balaur; El se zbătea încă viu şi tot se smuncea între gheare Până ce şarpelecapul sucind înapoi înspre pieptul Pajurei o mursecă la grumaz. De durere pătrunsă, Ea de la sine-l zvârli, de căzu pe la mijlocul oastei; Pasărea dusă de vânt după-aceea cu ţipete zboară.</p>
               <p>         Se îngroziră Troienii, privindu-l cum zace-ntre dânşii Şarpele cel împestrit, semn rău ce trimisu-le-a Zeus.</p>
               <p>         Zise lui Hector atunci aproape venind Polidamas:271 „Hector, într-una mă cerţi dacă eu la-ntrunirile noastre Dau vreun sfat de folos, că doar nicidecum nu se cade S-aibă vreo altă părere un om din popor şi la sfaturi Şi-n bătălii, ci mereu să te ajute sporindu-ţi puterea.</p>
               <p>         Iată eu spune-voi totuşi ce cuget că este mai bine: Noi la corăbii să nu mai păşim în război cu Danaii.</p>
               <p>         Astfel mă tem că va fi şi cu noi, dacă drept e că semnul Nouă ne-a fost arătat, când noi era şanţul să trecem.</p>
               <p>         Vulturu-n slăvi zburător care, oastea tăind de la stânga, Viu încă-n ghearele sale ducea sângerat un balaur, Dar îl zvârli înaintea sosirii la cuib şi dorinţa Nu-şi izbândi aducându-şi-l puilor hrană. Tot astfel Dacă şi noi vom răzbate cu toată năvala oştirii Poarta şi zidul ahaic şi-Aheii-napoi se vor trage, N-o să ne-ntoarcem acasă cu bine pe drumul acesta De la corăbii, căci prea de tot mulţi o să cadă de-ai noştri Astăzi ucişi de duşmani care-şi apără viaţa-n corăbii.</p>
               <p>         Astfel ar fi tâlcuit un proroc care orişice piază Limpede o ştie ceti şi de care poporul ascultă.”</p>
               <p>         Clatină Hector din coif şi aşa se încruntă la dânsul: „Nu-mi place mie de fel ce-mi spui tu acum Polidamas, Doar te pricepi şi la alte poveţe mai bine gândite.</p>
               <p>         Dacă-ntr-aieve tu însă spui asta cu tot înadinsul, Zeii atunci negreşit cu totul orbitu-ţi-au mintea; De-asta mă faci ca să uit izbânda ce-mi fu prevestită Şi juruită prin semne de Zeus adânc-tunătorul Şi să mă iau după zborul de paseri cu aripi întinse?</p>
               <p>         Nici cu privirea mă-ntorc spre ele şi nici le duc grijă Ori îşi iau zborul la dreapta, de unde lumina răsare, Ori se îndreaptă la stânga, pe unde-i apusul de soare.</p>
               <p>         Noi s-ascultăm de porunca şi voia prea-naltului Zeus, Carele singur e domn, stăpân peste zei, peste oameni.</p>
               <p>         Una-i porunca mai sfântă de sus, să te baţi pentru ţară, Şi-apoi de ce te mai temi tu de harţă şi cruntă bătaie?</p>
               <p>         Dacă ne-or bate doar astăzi Aheii pe noi şi cădea-vom Toţi la corăbii, nu trebuie tu să duci grija de moarte; Nu eşti din fire viteaz şi bun să ţii piept cu duşmanul.</p>
               <p>         Dacă tu însă cumva vei dosi-o din toi şi pe altul De la război îl vei face cu vorbele acum să s-abată, Eu cu-a mea lance pe loc te străpung şi ţi-i viaţa pierdută.”</p>
               <p>         Asta grăi şi purcese-nainte. – l urmară Troienii Toţi cu un chiotnespus. Deodată şi fulgerătorul Zeus din Ida, din munţi, porni vijelie ce-aduse Nouri de colb la corăbii; orbi pe Ahei şi cu asta Dete lui Hector atunci şi Troienilor toată mărirea.</p>
               <p>         Ei bizuindu-se-n sine şi-n semnele bune din slavă, Tot se căzneau să răzbată, să năruie zidul ahaic.</p>
               <p>         Zimţii rupeau de la turnuri, surpau metereze şi stâlpii Ce răsăreau de la zid, proptele de turnuri ce-Aheii Le-ntemeiară-n pământ, cu pârghii cătau să le salte Şi le trăgeau socotind că malul de zid îl vor sparge.</p>
               <p>         Nu se dau însă în lături Danaii. Cu scuturi de piele Ei meterezele şi le-ngrădeau şi de sus, de pe ele, Tot îi pocneau pe duşmani care dau de sub zid să se urce.</p>
               <p>         Aias atunci amândoi umblau pretutindeni pe turnuri, Povăţuind pe Ahei, şi trezindu-le inimoşia; Ei cu blândeţe pe unul certau, iar pe altul mai aspru, Dacă vedeau pe-oarecine că prea se lăsa de bătaie: „Dragilor mei, înainte voi toţi laolaltă, mai vrednici Ori mijlocii ori mai slabi, că doar oamenii nu pot să fie Toţi la un fel în război. Fiecare acum are de lucru, Doar o cunoaşteţi şi voi. Să nu mai ia fuga spre vase Nimenea, de-nfricoşări să nu mai asculte nici-unul, Ci năzuiţi înainte şi daţi-vă-ndemn laolaltă, Poate ajuta-ne-va cel care tună şi fulgeră-n slavă Focul s-abatem, să-i dăm pe duşmani înapoi spre cetate.”</p>
               <p>         Astfel cu strigăte tari sileau pe Ahei la bătaie.</p>
               <p>         Cum câteodată din cer puzderii tot cad şi s-alungă Fulgii de nea într-o zi, dacă-i iarnă geroasă şi-ncepe Cerul să ningă, vădind omenirii săgeţile-i albe; Orice-adiere adormind, tot toarnă şi-acopere-ntr-una Crestele munţilor mari şi înaltele plaiuri din faţă Şi înverzitele şesuri şi negrele ţarini mănoase, Umple de-omăt şi-ale mării albastre limanuri şi maluri.</p>
               <p>         Valul e însă ferit şi numai uscatul oriunde E-nzăpezit, dacă Ceru-şi descarcă urgia ninsorii; Astfel ticsite plouau şi pietroaiele atunci aruncate Neîncetat de Troieni şi Ahei într-a lor bătălie Şi bubuia peste tot zidăria de bocne pocnită.</p>
               <p>         N-ar fi putut nicidecum Troienii şi falnicul Hector Poarta să spargă la zid şi lungul zăvor de la poartă, Dacă viteazul Sarpedon, împins de părintele-i Zeus Nu tăbăra peste-Ahei ca un leu peste o mare cireadă.</p>
               <p>         Iute-nainte-şi-ntinse el scutul rotund ca o roată, Luciu, de-aramă frumos ciocănită de meşterul faur, Care cususe întâi pielăria de bou înăuntru Şi-l ferecase de jur împrejur în vergele de aur.</p>
               <p>         Scutul nainte ţiind şi rotind o pereche de suliţi, El o ia razna ca leul ce vine din plai, când de carne Nu se înfruptă de mult şi-l înghesuie apriga-i fire, Ca în oborul cel bine-ngrădit după oi să se-ndese; Chiar dacă-ntâmpin-acolo păstori care-şi apără turma Suliţi asupra-i zvârlind şi hait-asmuţind după dânsul, Nu vrea pe neîncercate să plece-napoi de la strungă Până ce ori se repede şi pradă din turmă ori cade De la-nceput el ucis de vreo suliţă iute azvârlită; Tocmai aşa îl înghesuie inim-atunci pe Sarpedon Cel ca un zeu să s-arunce la zid, să dea jos meterezul.</p>
               <p>         De-asta şi zise grăbit lui Glaucos Hipolohianul: „Glaucos, de ce pe noi doi într-atâta cinstescu-ne-ai noştri Şi ne dau locul întâi pe la mese, fripturi şi pocale Pline şi-n ţară se uită la noi ca la zei Licienii?</p>
               <p>         Oare de ce ni-i dat nouă s-avem lângă apa lui Xantos Mare şi mândră moşie cu pomi şi răsaduri şi holde? 272</p>
               <p>         Deci se cuvine ca noi totdeauna să mergem în capul Cetelor noastre amândoi şi în foc s-apucăm înainte.</p>
               <p>         Zice-vor dar Licienii cei bine-narmaţi după asta: Licia n-o cârmuiesc ca nişte nevrednici ai noştri Domni amândoi. În deşert ei nu se hrănesc cu oi grase Şi beau vin dulce pe-ales, sunt doar inimoşi şi puternici, Luptă-nainte mereu în fruntea ostaşilor noştri, Dacă, fârtate, noi teferi scăpaţi din războiul acesta, Dat ne-ar fi fost să trăim tot tineri şi fără de moarte, Nu mai păşeam totdeauna nici eu înaintea oştirii, Nici nu mai stam să te-nflacăr pe tine la lupta măririi.</p>
               <p>         Însă fiindcă pe noi într-o mie de feluri ne paşte Moartea, de care nu-i chip să ne scape nimica şi nimeni, Haidem, şi fie ce-o fi: înfrângere ori biruinţă.”</p>
               <p>         Zice Sarpedon, iar Glaucos pe el îl ascultă şi-i gata; Deci amândoi o pornesc înainte cu marea-nglotire A Licienilor. Se-nfioară-naintea lor fiul Lui Peteon, Menesteu. Spre dânsul doar vine spre turnu-i, Pacostea. Caută el între-Ahei pe la zid ca să vadă Vr'un căpitan să-i ajute-n primejdie. Şi pe aproape Vede pe Aias cei doi, voinicii de-a pururi la arme Neobosiţi, şi pe Teucru venit de curând de la corturi.</p>
               <p>         Strigătu-i îns-anevoie putea să răzbată la dânşii, Prea era clocotul mult; părea că la cer ajunsese Vuietul, când se izbiră şi scuturi şi coifuri crestate, Ziduri, canaturi de porţi care-nchise erau, şi Troienii Din răsputeri căutau să le spargă, să intre pe ele.</p>
               <p>         Iute trimise la Aias pe crainicul său pe Tootes: „Du-te, Tootes, aleargă şi cheamă-l încoace pe Aias Ba ei să vie amândoi, căci asta ar fi mai bine, Iată pe-aici ne-ameninţă primejdia cea mai grozavă, C-au năpădit Licienii şi-n frunte cu dânşii vin craii Liciei, oameni năvalnici ca viforu-n luptele crunte.</p>
               <p>         Dacă şi ei au de lucru pe-acolo şi aprinsă-i bătaia, Vie încoace la noi măcar Aias Telamonianul, El împreună cu Teucru, arcaşul dibaci ca niciunul.”</p>
               <p>         Zise şi crainicul, cum l-auzi, se supuse şi dete Fuga pe zidul Aheilor cei îmbrăcaţi în aramă Şi-apropiindu-se el îndată şi spuse lui Aias: „Aias, voi doi căpitani ai oastei viteze din Argos, Roagă-se craiul mărit Menesteus şi vă-ndeamnă să mergeţi Colo la dânsul, să-i daţi trudirii puţin'alinare.</p>
               <p>         Numaidecât să veniţi: în voi e nădejdea-ne toată, Căci pe acolo curând s-apropie straşnic omorul, C-au năpădit Licienii şi-n frunte cu dânşii vin craii Liciei, oameni năvalnici ca viforu-n luptele crunte.</p>
               <p>         Dacă-i zor mare şi-aici şi e grea bătălia ce duceţi, Unul să vie din voi, măcar Aias Telamonianul, El împreună cu Teucru, arcaşul dibaci ca niciunul.”</p>
               <p>         Zice, şi Aias Telamonianul ascultă chemarea, Se-napoiază spre Aias Oilidul şi astfel demândă: „Aias şi tu Licomede voinice, voi ţineţi-mi locul Bine pe-aici şi zoriţi pe Ahei vitejeşte să lupte.</p>
               <p>         Eu mă reped pân' la ei şi acolo iau parte la harţă; Cum voi fi dat ajutor, eu vin la voi repede iară.”</p>
               <p>         Asta rostindu-le, Aias Telamonianul se duse; Merse şi fratele-i Teucru născut din acelaşi părinte, 273</p>
               <p>         Arcu-i în spate purtând porni după el şi Pandion.</p>
               <p>         Când pe la turnul măritului crai Menesteus sosiră, Dânşii intrară sub zid la vreme, când mare fu greul.</p>
               <p>         Vajnicii Domni Licieni, ivindu-se-n fruntea oştirii, La metereze suiau întocmai ca viforul negru, Şi se încinse pârjol între ei şi-ncepu încleştarea.</p>
               <p>         Aias ucise-nainte pe al lui Sarpedon tovarăş Mult-inimos, pe Epicles, asupra-i zvârlind cu putere Un ascuţit bolovan, cogeamite stei care-acolo La meterez se afla pe deasupra de tot. Să-l ridice N-ar fi putut nici un om din ziua de azi cu-amândouă Mâinile, cât ar fi el de vânjos. Apucând bolovanul, Aias de sus îl trânti şi coiful îi sparse şi ţeasta I-o ţănduri. De pe turnul înalt el asemenea unui Cufundător se dă tumba şi viaţa-i se curmă din oase.</p>
               <p>         Teucru apoi după el cu săgeata împunse pe Glaucos La repezirea-i spre turn, şi rană-i făcu el în braţul Unde-l văzu dezvelit, şi astfel îl scoase din luptă.</p>
               <p>         Glaucos sări înapoi pe furiş de la zid să nu-l vază Vreun duşman că-i rănit şi să-şi facă el laudă mare.</p>
               <p>         Cum luă seama Sarpedon, îndată ce Glaucos se trase, Mare necazul i-a fost, dar nu părăsi bătălia, Ci pe Alcmaon, fecior al lui Testor, cu suliţa-mpunse.</p>
               <p>         Smulse-apoi arma din el. De suliţă tras cu putere, Cade Alcmaon pe brânci, şi zornăie arama pe dânsul.</p>
               <p>         Însă cu mâni oţelite smucind meterezul Sarpedon Şi zguduindu-l, întreg îl răstoarnă, descopere zidul Şi pe deasupra pe el deschide mulţimii cărare.</p>
               <p>         Teucru şi Aias atunci se iau cu Sarpedon. Cu arcul Teucru-l ochi pe la piept în chinga cea lucie, brâul Scutului ocrotitor, dar Zeus de moarte-şi fereşte Fiul Sarpedon, căci nu vrea să cadă ucis la corăbii.</p>
               <p>         Sare şi Aias la el şi în scut îl ajunge cu lancea; Făr-a-l străbatedeplin, îl împinse-napoi la năvală.</p>
               <p>         El se dă-n lături puţin părăsind meterezul. Cu totul Nu vru să plece, că el credea-n biruinţă. De aceea Spre Licienii cei mari se întoarse şi prinse să strige: „Ce vă codiţi, Licieni, şi nu daţi îndată năvală?</p>
               <p>         Nu pot, vedeţi că mi-e greu, oricât oi fi eu de puternic Singur aci să răzbesc şi cale să-mi fac spre corăbii.</p>
               <p>         Hai după mine, nu poate doar unul ce poate mulţimea.”</p>
               <p>         Zise, iar dânşii, temându-se atunci de a Domnului gură, Se-nghesuiau mai aprins pe lângă măritul lor sfetnic.</p>
               <p>         Dar împotrivă şi-Aheii-năuntru la mur întăriră Cetele lor, îşi dau seama de straşnica trudă cu toţii.</p>
               <p>         Nici Licienii cei tari nu puteau aşa lesne să rupă Zidul ahaic şi drum să deschidă spre mal la corăbii, Nici luptătorii Danai înapoi de la zid să respingă Pe Licieni, de când ei vârtos se-nnădiser-acolo.</p>
               <p>         Cum pe la ţară doi inşi se încaieră pentru hotare Şi cu măsurile-n mână pe-a lor devălmaşă moşie274</p>
               <p>         Stau într-o palmă de loc şi se ceartă să-şi facă dreptate -</p>
               <p>         Tocmai aşa şi pe ei numai creasta de zid îi desparte Când laolaltă îşi dau lovituri pe la piept în rotunde Paveze ţapene mari şi în scuturi mai mici aripate.</p>
               <p>         Şi se sfâşie-ntre ei cu-arama cea neîndurată Mulţi, dacă spatele descoperit la întors le rămâne Sau li-e scutul străpuns de vreo suliţă. Şi pretutindeni Şi metereze şi turnuri erau înroşite de sânge, Care din rană-mproşca de la unii şi alţii, şi totuşi Nu puteau încă pe-Ahei de la zid să-i alunge Troienii Şi s-aţineau deopotrivă. Precum o femeie de treabă Lâna-ntr-un taler puind, greutatea într-altul, ridică Cumpăna drept ca din biata-i simbrie să creasc-a ei ploduri; 275</p>
               <p>         Tocmai aşa într-o cumpănă dreaptă stătu bătălia, Până ce Zeus a dat precădere mai mare lui Hector Şi a putut să răzbată prin zidul ahaic întâiul.</p>
               <p>         El a strigat la oştire cu toată puterea, s-auză: „Iureş 'nainte, Troieni, suiţi-vă repede, spargeţi Zidul Aheilor, puneţi tăciunii aprinşi la corăbii.”</p>
               <p>         Dânsul aşa îndemna pe Troieni. Auzindu-l, în dese Rânduri ei toţi-naintară spre mur, şi cu lăncile-n mână La metereze pe zid se urcau în răpez ei de-a valma.</p>
               <p>         Hector luă de la poartă, din faţă, o stană de piatră Groasă de tot dedesubt, ascuţită deasupra – doi oameni Cât de voinici din popor anevoie ar putea s-o ridice Astăzi asemenea piatră de jos ca să-ncarce-o căruţă -</p>
               <p>         Lesne-o putea învârti el şi singur, că fiul lui Cronos, Marele Zeus, în mână-i făcuse uşor bolovanul.</p>
               <p>         Cum la tunsoare ia lesne ciobanul în mână şi cară Lâna berbeceluituns şi abia el îi simte povara, Duce pietroiul tot astfel şi Hector întins spre ale porţii Nalte canaturi de lemn şi trainice bine-mbucate, Căci amândouă fuseseră-nchise cu două zăvoare, Care-mpotrivă mergeau, şi c-un singur lăcat cu tărie.</p>
               <p>         Merse pe-aproape şi se proţăpi în picioare, se-ntinse Din răsputere, şi-n urmă izbi pe la mijlocul porţii; Rupse zăvoarele ei, iar piatra bufni înăuntru Greu la pământ, de trosniră grozav cele două canaturi, Drugii se sparseră, ţăndări încoace şi-ncolo zburară Lungile scânduri izbite de stei. S-zvârli înăuntru Falnicul Hector noptatic la chip, dar în haina de aramă El fulgera îngrozitor, mânuind două suliţi cu pumnul.</p>
               <p>         Nimeni, afară de-un zeu, să-l împiedice-n cale pe dânsul N-ar fi putut, când pe poartă a sărit cu privirea-nfocată Şi se roti înspre-ai lui, mulţimea zorind să-l urmeze, Busta să dea peste zid. Iar ei l-ascultară şi grabnic Unii trecură pe sus, iar alţii potop năvăliră Chiar şi pe poartă sub zid. Danaii la fugă porniră Toţi spre corăbii-napoi şi larma huia necurmată.</p>
            </div>
            <div type="div2">
               <head>         Cântul XIII</head>
               <p>După ce duce pe Hector şi oastea-i aşa spre corăbii, Zeus îi lasă pe ei să-şi poarte necazul şi greul Luptei apoi, iar el cată cu ochi luminoşi mai departe Ţări şi noroade să vază, pe Traci care-nstrună sirepii, Pe Hipemolgii slăviţi, băutorii de lapte, pe Mizii276277</p>
               <p>         Care de aproape se bat şi pe Abii cei plini de dreptate.278</p>
               <p>         Nu mai vrea el nicidecum să întoarcă privirea la Troia; Nici nu prepune că poate vr'un zeu să mai vie pe acolo Sprijin să dea vr'unei taberi. Într-asta nu doarme-mpăratul Mărilor, zeul Cutremur, ci neadormit priveghează.</p>
               <p>         El la război şi la crâncena valmă mirat se tot uită Din Samotrace, de sus, din cea mai înaltă silhuie Culme-n ostrov, de pe unde se vede tot muntele Ida, Marea cetate-a lui Priam şi vasele-ahee. Pe-acolo, El din adâncuri ieşind, de milă căina pe Aheii Cei cotropiţi de Troieni şi mocnea de mânie pe Zeus.</p>
               <p>         Şi pogorându-se-ndată din muntele cel prăvălatic, Iute la vale porni. Sub tălpile-i nemuritoare, Când se mişca, tremurau răsăritele plaiuri şi codrii.</p>
               <p>         Zeul trei paşi a făcut şi-n al patrulea fost-a la Eghe, 279</p>
               <p>         Unde sub mare, la fund, măreţele-i dalbe palate Stau neclintite pe veci şi străluce-n podoabe de aur.</p>
               <p>         Cum a sosit, a-nhămat el doi zmei cu copite de-aramă, Repezi în zbor şi pe coardă cu plete tufoase de aur, Haina de aur şi-a pus şi luatu-şi-a biciul de aur, Bine-mpletit, şi pe urmă suindu-se-n chelna telegii El peste valuri mâna. Din scorburi săltau pretutindeni Fiarele mării, căci ele simţiră că trece stăpânul; Apele-n lături se dau bucuros, şi ca vântul de iute Caii în trap de minune zburau; îl duceau la corăbii Fără ca osia cea de aramă sub dânşii să-şi ude.</p>
               <p>         S-află la fundul noianului mării o peşteră largă Între Tenedos şi Imbros, ostrovul cu maluri stâncoase: Caii acolo-şi opreşte Poseidon, Cutremurul lumii, Şi de la car îi deshamă şi-ambrozică hrană le-aruncă, Iar la picioare le leagă-mprejur nişte piedici de aur Nedesfăcute, nerupte pe veci, ca pe loc să rămâie Caii, când el va fi dus; apoi merse în tabăr-ahee.</p>
               <p>         Roinici Troienii atunci în chip de pârjol şi de vifor, Toţi se luau după Hector cu chiote tari şi cu huiet Şi cu-nfocare nespusă; nădejde trăgeau că lua-vor Vasele-ahee şi-aici vor strivi a Danaiilor floare.</p>
               <p>         Însă Poseidon, acel care-ncinge şi mişcă pământul, Cum se ivi din talaz, pe-Ahei se porni să-i îndemne, Chipul lui Calhas luând, şi cu glasu-i vârtos dup-aceea Zise voinicilor Aias, deşi amândoi erau gata:„Aias, voi doi ne-aţi putea fi acuma scăpare şi pază, Dacă v-aţi bate-nadins şi n-aţi mai dosi-o de groază.</p>
               <p>         Nu mă tem eu de Troieni, oriunde mi-ar sta gloată Şi mi-ar sări peste zid; tăria lor vajnică toată Şti-vor s-o-mpiedice-Aheii. Ci teamă mi-e foarte Nu cumva răul să vie la noi din o singură parte, Unde ca focul turbat Priamidul în frunte s-avântă, Zice fălos că se trage din Zeus, putere ne-nfrântă.</p>
               <p>         Dar să v-ajute vr'un zeu şi un cuget în piept să vă pună, Voi să siliţi şi pe alţii şi voi să daţi luptă nebună.</p>
               <p>         Oricât o fi el de aprig şi dacă-l aprinde chiar Zeus, Tot va fi chip să-l abateţi departe de repezi corăbii.”</p>
               <p>         Asta grăi, şi cu sceptrul Poseidon Cutremur-Pământul Numai i-atinse pe ei şi îndată-i umplu de vârtute, Şi mai uşoare le-au fost şi braţe şi trup şi picioare.</p>
               <p>         Zeul apoi dă o raită. Cum zboară un repede uliu, Care de sus năvălind, de pe stânca cea-naltă şi ruptă, Glonte se lasă gonind vreo pasăre jos pe câmpie, Zboară tot astfel de-acolo şi zeul Cutremur Poseidon.</p>
               <p>         Iutele Aias Oilidul întâi înţelese că-i zeul, Şi cu grăbire-i cuvântă lui Aias Telamonianul: „Aias, vreunul din zei, care şed pe-a Olimpului culme, Chipul lui Calhas luând zoreşte-a ne bate la vase.</p>
               <p>         N-a fost el Calhas, prorocul ce tâlcue zborul de păsări; L-am cunoscut doar uşor după mersul măreţ, după felul Pulpilor lui, când s-a dus, că-i lesne pe zei a cunoaşte.</p>
               <p>         Iată că inima-n mine dă ghes şi mă-ncinge mai tare Luptă să dau, cu duşmanii pe loc să mă iau la bătaie, Gata sunt braţele-mi sus şi picioarele-mi jos să s-avânte”.</p>
               <p>         Aias Telamonianul răspunse lui Aias Oilidul: „Ard deopotrivă pe suliţi şi mânile-mi nebiruite, Creşte în sine-mi vârtutea, picioarele mele amândouă Stau să dea iureş şi singur îmi e să mă-mpieptui cu Hector, Oricât ar fi el de aprig şi nepotolit la năvală.”</p>
               <p>         Astfel atunci amândoi ortomanii vorbeau înde-sine Veseli de vlaga cea multă ce zeul în piept le trezise.</p>
               <p>         Grabnic într-asta Poseidon din urmă silea pe Aheii Care stăteau în răgaz să răsufle puţin la corăbii, Nu mai puteau, că sleiţi erau ei de amarnică trudă Şi otrăviţi de mâhnire; vedeau că, din faţă, Troienii Vin peste ei înglotiţi aburcându-le zidul cel mare.</p>
               <p>         Ei se uitau spre duşmani cu suspinuri şi plânsete-amare, N-aveau nădejde să scape de moarte. De-aceea Poseidon, Fuga prin oaste răzbind, îmboldea neslăbitele cete.</p>
               <p>         Zeul întâi se grăbi să încinte pe Teucru, pe Leitos, Pe Deipiros, pe Toas, pe-alesul voinic Penelaos, Pe Merione şi pe Antiloh, cei doi meşteri ai luptei.</p>
               <p>         La-ncăierare i-aprinde rostindu-le vorbe ce zboară: „Fie-vă vouă ruşine, o tineri feciori din Ahaia.</p>
               <p>         Dacă v-aţi bate, eu vă-ncredinţez c-ale noastre corăbii Veţi mântui; iar de staţi şi vă trageţi din jalnica luptă, Astăzi e ziua când noi pieri-vom de arme duşmane.</p>
               <p>         Valei, ce mare minune văzut-am cu ochii mei însumi, Groaznic! Eu nu socoteam că va fi cu putinţă şi asta: Până la vase s-ajungă Troienii, când ei înainte Se speriau cum se sperie cerbii de fug în pădure, Unde-o iau razna, şi slabi ei fiind şi netrainici la harţă, Până ce-astâmpără foamea la lupi, la şacali şi la pardoşi.</p>
               <p>         Nu cutezau înainte o clipă Troienii să-nfrunte Pieptul şi braţele noastre, o clipă să stea împotrivă; Iată-i acuma, departe de ziduri, s-aţin la corăbii.</p>
               <p>         Slab ni-i pesemne cârmaciul şi moale, neharnică oastea, Care-nciudată pe el se lasă şi nu vrea să lupte Pentru corăbii, ci sângeră-acolo şi moare strivită, Chiar dac-ar fi mai la urmă cu totul de vină viteazul Cel din Atreus născut, stăpânul mai mare Agamemnon, Care-a făcut de ruşine pe-Ahile cel iute ca şoimul, Tot nu se cade ca noi să fugim părăsind bătălia.</p>
               <p>         Minte să prindem curând, cei buni se tămăduie lesne.</p>
               <p>         Nu vă stă vouă frumos să v-abateţi din toiu-ncleştării, Voi, care cei mai bărbaţi în armie sunteţi cu toţii.</p>
               <p>         Nu mă pun eu c-un mişel care lasă de frică bătaia, Ciudă mi-e numai pe voi. Iubiţilor, pregetul vostru Are să fie-n curând un izvor de năpastă mai mare.</p>
               <p>         Nu uitaţi voi ce ruşine ne-aşteaptă, ce grea defăimare!</p>
               <p>         Crâncenă-i lupta de-acum, e vorba de viaţă şi moarte.</p>
               <p>         Hector aici la corăbii se bate ca leu-n putere, Poarta şi lungu-i zăvor ni le sparse şi iată-l aproape.”</p>
               <p>         Astfel într-una silind pe Ahei înteţea la bătaie.</p>
               <p>         Cete puternice atunci se puser-alături de Aias.</p>
               <p>         Palas Atena şi Ares venind să le vadă tăria, 280</p>
               <p>         N-ar fi avut ce cârti. S-aleseră cei mai războinici Gata cu pieptul să-nfrunte potopul troian şi pe Hector.</p>
               <p>         Lance cu lance-ngrădind şi scutul de scut răzimându-şi, Coiful în coif şi bărbat de bărbat laolaltă-n oştire Se-nghesuiau, că la orice mişcare din cap, pe deasupra Coifului, ei s-atingeau de coama de cal lucitoare.</p>
               <p>         Astfel erau îndesiţi, şi a lor suliţi rotind cu putere Le-mpăturau şi dau buzna cu toţii setoşi după goană.281</p>
               <p>         Dar se iviră-nglotiţi şi Troienii.</p>
               <p>         — Naintea lor aprig Hector venea peste ei. Cum stana de piatră rotundă, Repede-mpinsă de-un grabnic şuvoi de pe marginea stâncii,Când rădăcinile pietrei se rup de-o puhoinică ploaie, Zboară şi saltă de sus şi în cale-i pocneşte copacii, Dar nestăvită ea-ntr-una se duce de-a dura la vale Până la şes, unde stă-nţepenită cu toată iuţeala-i; Astfel şi Hector întâi ameninţă uşor să răzbată Printre corăbii şi corturi, pe-Ahei doborând, şi s-ajungă Până la mare; dar când se izbi de-nglotirea cea deasă Stete pe loc stăvilit. Ieşindu-i-nainte Danaii L-au prididit cu tăişul de săbii şi suliţi boldite Şi l-au respins de la ei. Iar el şovăind se dă-n lături, Chiuie din răsputeri şi-ntartă pe-ai săi cu glas mare: „Voi Licieni şi Troieni şi Dardani care bateţi de-aproape, Staţi fără preget; nu pot îndelung să mă-mpiedice-Aheii, Oricât de bine-ncheiate or fi cetele lor în şiraguri.</p>
               <p>         Ei vor dosi-o bătuţi, dacă-i drept că pe-aici mă trimise Zeul mai mare-n Olimp, al Herei bărbat, Tunătorul.”</p>
               <p>         Asta vorbi şi trezi el în toţi vitejia şi-avântul.</p>
               <p>         Fiul lui Priam întâi, Deifob, naintă cu trufie.</p>
               <p>         Scutul în faţă-i având şi cu stânga ţiindu-l într-una, Merge cu pasul uşor sub pază de scut înainte.</p>
               <p>         Dar Merione, ochindu-l, cu suliţa-i scânteietoare Bate deadreptul în scutul rotat cel de piele de taur, Însă nu-l rupe deplin; înainte de-a trece printr-însul Frânge-se al lăncii cotor, pe când Deifobos în faţă-i Scutul din piele de taur îl ţine departe, de teama Suliţei lui Merione cel vrednic. Acesta, la urmă Se furişă între-ai săi, în desime, cu ciudă grozavă Că-l înşelase nădejdea învingerii şi arma-i se frânse; Şi luă fuga de-acolo prin tabără pân' la corăbii Alta să-şi ia de la cort, o lance lăsată de dânsul.</p>
               <p>         Tot mai dau luptă ceilalţi şi larma era necurmată, Teucru Telamonianul ucise întâi pe voinicul Fiu al lui Mentor, pe Imbriu avutul în stave de iepe.</p>
               <p>         El, înainte să vie Danaii, trăia în Pedeon.</p>
               <p>         Se însoţise cu Medesicaste, a lui Priam copilă, Fată din flori; dar când au venit în corăbii Aheii, El se întoarse la Troia de a fost pe-acolo cu vază.</p>
               <p>         Priam acasă-l primise, căci drag îi era ca şi fiii.</p>
               <p>         Teucru-l ajunse pe el cu suliţa pe sub ureche, Trase apoi arma-napoi şi Imbriu căzu ca un frasin Care tăiat pe la munte, pe-o culme departe văzută, Cade grămadă pe jos cu mândreţa-i de fragedă frunză.</p>
               <p>         Astfel şi Imbriu, de-i zornăie asupra-i podoaba de-aramă.</p>
               <p>         Teucru s-aruncă la el voind armătura să prade; Hector asupra-i îndreaptă o suliţă scânteietoare.</p>
               <p>         Teucru, în faţă-i zărind-o, se trage puţin de la ţintă, Suliţa-n locu-i atinse la inimă pe-al lui Cteatos Fiu Amfimah, al lui Actor nepot repezit la bătaie; El se prăvale bufnind şi zuruie-arama pe dânsul.</p>
               <p>         Hector aleargă spre mort şi stă să-l despoaie de coiful Bine-ncheiatpe la tâmple. Dar Aias îl vede şi-ndată Spre năpustitul războinic răpede o lance, dar arma Nu-l înţepă nicăirea, căci trupu-i în ferec de aramă Fuse deplin înarmat; numai scutu-n buric îi împunse Vajnic într-însul izbind. Deci Hector se trase din faţa Celor doi morţi, care fură luaţi de Ahei; Amfimahos Fu ridicat şi în tabăra Aheilor dus de fruntaşii Atenienilor, de Menesteu şi Stihios, iar Imbriu Fu-ndepărtat de cei doi luptători, de năvalnicii Aias.</p>
               <p>         Cum de la câinii colţoşi doi lei, când răpiră o capră, Poartă povara cu ei mai încolo prin dese tufişuri Şi încolţită o ţin între fălci spre pământ atârnată; Astfel şi Aias cei doi pe sus ţineau leşul lui Imbriu Şi-l despoiau. Mânios de pierderea lui Amfimahos, Aias Oilidul tăie cu-a lui sabie capul lui Imbriu Şi-l azvârli ca pe-o minge, de merse de-a dura prin gloată Până ce-ajunse prin colb la picioarele marelui Hector.</p>
               <p>         Zeul Poseidon atunci se înfurie peste măsură Cum pe nepotu-i şi-l vede lungit pe câmpia de sânge, 282</p>
               <p>         Tabără printre Ahei la corăbii, ajută, ia parte Şi dă imbold tuturor şi Troienilor pagub-aduse.</p>
               <p>         Idomeneu, suliţaşul vestit, îl întâmpină-n cale Tocmai în clipa când el venea înspre zeu de la soţul, Care, rănit în genunchi, abia se-ntorsese din luptă; Îl aduseser-ai lui, dar vracilor el încrezându-l, Iute plecă de la cort, căci Idomeneu era încă Dornic de încăierare. Iar zeu-ncepu să-l întrebe, Glasul şi chipul luând de la Toas Andremonianul, Care domnea-n Calidonul înalt şi în toată Plevrona Peste Etoli şi era socotit ca un zeu între dânşii: „Frunte-a cretanilor, Idomeneu, oare unde-i mândria Care-i făcea pe Ahei s-ameninţe oştimea din Troia?”</p>
               <p>         Domnul cretanilor numaidecât a răspuns lui Poseidon: „De-nvinuit nu e nimeni acuma de-ai noştri, o, Toas, După cât ştiu; ne pricepem noi toţi când e vorba de arme.</p>
               <p>         Nimenea nu stă de frică-ngheţat şi nu pregetă nimeni, Nici nu se lasă când intră-n război, dar aşa e pesemne Voia şi buna plăcere-a lui Zeus atot-ţiitorul, Jalnic aicea, departe de Argos, să piară Danaii.</p>
               <p>         Hai dar încoace, o, Toas, tu care te-mpieptui de-a pururi Şi îmboldeşti pe oricine, de-l vezi că-i codit şi se lasă, Nu înceta să te baţi şi să-nflacări pe toţi la bătaie.”</p>
               <p>         Zice lui Idomeneu Poseidon, Cutremurul lumii: „Nu mai ajungă-napoi în ţară la el de la Troia, Ci pe aicea să cadă şi cânilor hrană să fie, Cine în ziua de azi va dosi-o din valmă pe vrute.</p>
               <p>         Haide, ia-ţi arma şi vino curând să ne punem la lucru; Poate, deşi suntem doi, vom fi de folos împreună; Unde-i unire sunt tari şi cei mai lipsiţi de tărie, Însă noi doi şi cu oameni viteji am putea să ne punem.”</p>
               <p>         Zeul, acestea rostind, se întoarse la zorul oştirii.</p>
               <p>         Idomeneu după asta, sosind pe la cortu-i, încinse Arme frumoase pe el, luă şi-o pereche de suliţi, Repede apoi o porni ca un fulger pe careapucându-l Din luminosul Olimp îl aiaptă pământului Zeus Piază la oameni vădind, iar razele-i sunt vederoase; Tocmai aşa fulgera şi pe Idomeneu armătura.</p>
               <p>         Vrednicu-i soţ Merione dădu peste dânsul în cale Încă pe-aproape de cort, mergea să-şi aducă o lance.</p>
               <p>         Idomeneus, cum dete de el, începu să-l întrebe: „Sprintene fiu al lui Mol, Merione, prea scumpe tovarăş, Ce vii încoace şi laşi bătălia, vultoarea cea cruntă?</p>
               <p>         Nu cumva tu eşti rănit şi te chinuie-nfipta ţepuşă Din zburătură? Sau vii după mine să-mi dai poate o ştire?</p>
               <p>         Nu şed nici eu doar în cort, ci-mi arde mereu de-avântare.”</p>
               <p>         Dar Merione, cumintele fiu al lui Mol, îi răspunse: „Idomeneu luminate, tu sfetnice-al oastei cretane, Vin să mai iau de la cort vreo lance lăsată de tine; Una-am avut-o la mine, dar ea mi se rupse-adineauri, Când nimerit-am în pavăza lui Deifobos semeţul.”</p>
               <p>         Idomeneu, al Cretanilor domn, la aceasta răspunse: „Suliţi de vrei tu şi una şi chiar douăzeci, o să afli Colea prin cort unde stau la peretele luciu proptite; Le-am ridicat de la leşuri troiene, căci eu, cum mi-e felul, Nu din departe, ci tot din aproape mă bat cu Troienii: De-asta şi am eu la mine o grămadă de lănci şi de scuturi Nu mai puţine şi coifuri şi platoşe scânteietoare.”</p>
               <p>         Vorba-i întoarse cumintele fiu al lui Mol, Merione: „Prăzi am şi eu sumedenie-n cort şi-n corabia neagră Tot de la morţii Troieni, ci-i greu să le aduc de departe.</p>
               <p>         Dar mi se pare că nu uit şi eu să-mi arăt vitejia; Ba dimpotrivă, stau veşnic în frunte ne-nfrânt şi mă-ncaer, Cum se porneşte lovitul în lupta cea plină de slavă.</p>
               <p>         Dintre Ahei poate nimenea asta n-o ştie mai bine.</p>
               <p>         Cum o ştii tu negreşit, ce harţă duc eu cu duşmanii.”</p>
               <p>         Domnul cretanilor lui Merione din nou îi răspunse: „Cât eşti de vrednic, o ştiu; de ce mi-o spui mie zadarnic?</p>
               <p>         Dacă pe-alese noi cei mai bărbaţi la corăbii cu toţii Ne-am aţinea unde azi mai mult vitejia s-arată Şi se descoperă cine-i fricosul şi cine-i bărbatul, Unde mişelul naintea primejdiei schimbă la feţe, Firea nu-l lasă să stea liniştit, ci se-ndoaie de şele Şi se tot farmă şi stă pe picioare, pe unul, pe altul, Inima-i bocăne-n pieptu-i grozav, i se pare că vede Moartea spre sine venind şi-i clănţăne dinţii de groază.</p>
               <p>         Cine-i levint, dimpotrivă, de loc nu se schimbă la faţă.</p>
               <p>         Nici nu se tulbură cum îşi ia loc în şirag şi s-aţine, Şi-n fiorosul pârjol el e gata să sară mai iute.</p>
               <p>         Nimeni acolo nu poate să-i scadă curajul şi fapta.</p>
               <p>         Dacă doar fi-vei rănit, de departe de-o fi ori de-aproape, Nu vei primi lovitura-n cerbice şi nici pe la spate, Numai în piept de te-ajunge cumva ori te spintecă arma, Pentru că stărui-nainte mereu ca vitejii din frunte.</p>
               <p>         Dar, o, prietene, haidem! Să nu stăm aici ca copiii Sporovăind, ca să nu se-nciudeze pe noi oarecine.</p>
               <p>         Du-te mai repede-n cort şi înşfacă o ţapănă lance.”</p>
               <p>         Zise, şi atunci Merione, leit viforaticul Ares, Repede-n cortu-i s-a dus şi luându-şi o lance de-acolo, Fuga porni după crai şi mare-i fu grija luptării.</p>
               <p>         După cum Ares, al lumii călău, la război se porneşte, Şi e-nsoţit de fecioru-i, cumplit în curaj şi putere, Zeul ce sperie până şi sufletul cel mai războinic, Dacă ei doi se-narmează şi-n Tracia merg să se bată Cu inimoşii Flegii sau Efiri. În zadar amândouă283284</p>
               <p>         Oştile-i roagă pe ei, căci uneia-i dau biruinţa Astfel atunci, Merione şi Idomeneu împreună S-au năpustit la război în arme de lucie aramă.</p>
               <p>         Zise lui Idomeneu întâiul pe drum Merione: „Tu, Deucalion, pe unde socoţi în duium să pătrundem? 285</p>
               <p>         Vrei s-apucăm pe la aripa dreaptă, s-o-ntindem la mijloc Ori pe la stânga? Mă tem că de-acu pretutindeni Au de luptat deopotrivă pletoşii feciori din Ahaia.”</p>
               <p>         Idomeneu, al Cretanilor stăpânitor, îi răspunse: „Şirul de vase la mijloc îl apără bine şi alţii, Aias cei doi şi cu Teucru, arcaş fără seamăn de meşter Cel mai cu vază-ntre Ahei, care-i bun şi la luptă pieptişă.</p>
               <p>         Ei hărţui-vor deajuns pe Hector, odrasla lui Priam, Cât o fi el de amarnic şi nepregetat la războaie.</p>
               <p>         Greu îi va fi negreşit, oricât e de harnic în arme, Hector să biruie-avântul şi braţele lor neînvinse Şi să dea foc la corăbii, de nu va fi Zeus el însuşi, Care tăciunele-aprins în corăbii cumva să-l arunce.</p>
               <p>         N-o să-l abată pe Aias cel mare Telamonianul Nici un bărbat muritor, hrănit cu bucatele ţărnii, Care ar putea fi răpus cu o suliţă ori cu o piatră; Nu l-ar învinge nici însuşi Ahil, răzbitorul de cete, Dacă s-ar bate-ntre ei şi nu s-ar întrece din fugă: Noi s-apucăm pe la stânga, pe-aici să vedem mai degrabă, Da-vom noi altuia slava ori altul acum ne-o dă nouă.”</p>
               <p>         Asta i-a zis. Merione purcese-nainte ca Ares Repede până ce-ajunseră-n partea dorită prin oaste.</p>
               <p>         Cum îl văzură pe Idomeneu în putere ca focul Şi laolaltă cu el pe soţu-i în falnice arme, Gloată zorindu-se atunci Troienii păşiră spre dânsul, Şi-mpreunată bătaia se-ncinse pe lângă corăbii.</p>
               <p>         Cum dacă vin vâjâind vântoasele vijelioase Ziua, când vrafuri de praf se aştern îmbâcsite pe drumuri; Nouri de pulbere atunci răscoală şi-nvolbură vântul -</p>
               <p>         Astfel ei toţi laolaltă se-nghesuie-acum şi stau gata Unii pe alţii să zvânte cu armele lor ascuţite.</p>
               <p>         Şi bătălia cea cruntă părea o pădure de suliţi Spintecătoare, prelungi, şi văzul îţi ia cu lumina Cea fulgerată de-arama sclipindelor coifuri, de-atâtea Platoşe abia sclivisite şi paveze scânteietoare De la oşteni grămădiţi. Ai fi fost doar cu firea-mpietrită, Dac-ai fi stat fără milă cumva să priveşti acest zbucium.</p>
               <p>         Pricin-au fost cele două puternice odrasle a lui Cronos: Ei, dezuniţi amândoi, dau oştilor patimi amare.</p>
               <p>         Zeus din parte-i voia să învingă Troienii şi Hector Ca să-l înalţe pe-Ahile, dar fără să piară cu totul Armia cea din Ahaia-naintea cetăţii troiene, Numai pe Tetis cinstind şi pe fiul său plin de vârtute.</p>
               <p>         Tot se ivea pe ascuns şi Poseidon din apele mării Şi-mbărbăta pe Ahei. Mâhnit era foarte că-i vede Tot cotropiţi de Troieni şi mare-i fu ciuda pe Zeus.</p>
               <p>         Dânşii erau, ce e drept, amândoi de un neam şi de-un tată, Numai că Zeus era mai trecut şi mai mare-n ştiinţă; De-asta şi fratele său se ferea să dea sprijin pe faţă, Şi pe furiş ca un om el oştirea trezea la bătaie.</p>
               <p>         Zeii pe rând amândoi au zvârlit peste armii arcanul Nedesfăcut şi nerupt de valmeşă luptă fierbinte, Crâncenă, care pe mulţi slăbi, în genunchi toropindu-i.</p>
               <p>         Idomeneu, deşi sur, înteţind pe Danai într-aceea Dete năvală-n Troieni şi spaimă lăţi când ucise Pe un fruntaş din Cabezos cu numele Otrioneus, 286</p>
               <p>         Care abia după slavă de arme venise la Troia Şi fără daruri de nuntă ceru pe Casandra, copila Cea mai chipoas-a lui Priam; în schimb jurui o minune, C-are să bată pe-Ahei şi să cureţe Troia de dânşii.</p>
               <p>         Priam îndată cuvântu-i primi şi căzu la tocmeală Fata să-i dea, iar el se lupta bizuindu-se-ntr-asta.</p>
               <p>         Idomeneu îns-atunci îl chiti cu o lance pe dânsul Şi-l nimeri pe când el cu fală păşea între alţii.</p>
               <p>         Platoşa nu-l mai păzi şi în pântec arama-i se-nfipse Şi-l răbufni la pământ. Fălindu-se zise cretanul: „Otrioneu, mai pe sus de oricine pe lume te-aş crede Dacă-mplini-vei aieve ce tu juruit-ai lui Priam Dardanianul, când el învoindu-se fata-i ţi-o dete.</p>
               <p>         Doară şi noi am putea împlini o-nvoială ca asta, Şi de nevastă ţi-am da pe o fată de-a lui Agamemnon, Cea mai frumoasă, aducând-o din Argos, de vrei, tu voinice, Zidul temeinic să surpi cu noi împreună la Troia.</p>
               <p>         Vino dar, vin' să vorbim la corăbii de-a ta căsnicie; Ne-om învoi, că doar nu suntem socri-ahtiaţi după zestre.”</p>
               <p>         Zise şi-l trase din toi, de glezne apucându-l viteazul Idomeneu. Însă Asiu veni să-l ajute, pedestru, Caii în urmă lăsându-şi; acolo, struniţi de tovarăş Ei sforăiau pe la spatele lor. Şi ardea să-l doboare Asiupe Idomeneu, dar înainte-l împunse Rău sub bărbie-n grumaz, şi acolo-l răzbi ascuţişul.</p>
               <p>         Cade voinicul atunci întocmai cum cade stejarul, Plopul bălan ori un brad ce cu bine ascuţite topoare Taie lemnarii pe munte gătind cherestea de corăbii; Astfel naintea telegii şi-a cailor lui se întinse Asiu scrâşnind şi muşca din ţărâna cea udă de sânge.</p>
               <p>         Stă uluit vizitiu-i în faţă şi cumpătu-şi pierde.</p>
               <p>         Nici nu cutează să fugă din mâna vrăjmaşilor dânsul, Caii-napoi hăţuind. Pe la mijloc atunci îl ajunge Suliţa lui Antiloh; zadarnic pe el îl ferise Platoşa-i tare de-aramă, căci fu sfârtecat şi deodată El gâfâind a căzut istovit de pe dalba-i teleagă.</p>
               <p>         Caii luând al lui Nestor fecior, Antiloh, le-a dat drumul De la Troieni spre Aheii cei bine-narmaţi cu pulpare.</p>
               <p>         Dar se apropie 'ntrasta de Idomeneu Deifobos Trist de pieirea lui Asiu, şi suliţa azvârle la dânsul.</p>
               <p>         Idomeneu îns-o vede şi scapă ferindu-se-n lături, Iute s-ascunde sub pavăza cea covăţită, rotundă, Toată din blană de bou ferecată-n strălucie aramă, Şi-are o pereche de toarte, de unde cu braţul o ţine.</p>
               <p>         El se îndoaie sub dânsa şi suliţa zboară deasupra, Pavăza-i zăngăne atunci în treacăt de suliţ-atinsă.</p>
               <p>         Totuşi, zadarnică nu-i fu chitirea; din mâna-i vânjoasă, Ea nimeri pe un bun căpitan de oştire, Ipsenor; Rău îl lovi la ficat şi acolo pe loc îl ucise.</p>
               <p>         Chiuie lung Deifobos şi zice cu mare mândrie: „Asiu muri răzbunat şi astfel socot că viteazul, Chiar coborându-se acuma în noaptea din lumea cealaltă, Vesel va merge pe drum, căci datu-i-am eu un tovarăş.”</p>
               <p>         Zice, şi-i doare pe-Ahei făloasele vorbe auzindu-i, Însă mai tare-i atins voinicul fecior al lui Nestor.</p>
               <p>         Oricât de mare-i durerea, nu uită de mortul tovarăş, Ci se aruncă la el şi-l acoperă bine cu scutul, Până ce doi mai de aproape ortaci pe Ipsenor luându-l, Fiul lui Ehiu Meciste şi dumnezeiescul Alastor, Iute spre tabără-l cară, când el încă geme din suflet.</p>
               <p>         Idomeneu însă furia nu-şi mai alină, se saltă, Gata-i măcar pe-un duşman să-nvăluie-n noaptea pierzării, Ori pe Ahei ca să scape de pacoste, însuşi să cadă.</p>
               <p>         Dânsul atunci a ochit pe novacul Alcatos, feciorul Lui Esiete măritul, un ginere de-al lui Anhise; El din copilele lui alesese pe cea mai în vârstă, Pe Ipodamia care era de părinţi mai iubită, Cea mai iubită în casele lor, că nici-una din fete N-o întrecea de frumoasă, de harnică şi pricepută; De-ast-a luat-o din Troia soţie bărbatul de frunte, Care cu arma lui Idomeneu fu ucis de Poseidon: Parcă-i orbiseră ochii şi-n lanţ îi legaseră trupul, Nu mai putu să ia fuga şi nici să mai scape de moarte.</p>
               <p>         Idomeneu, când Alcatos ca pomul înalt ori ca stâlpul Sta neurnit,înainte-i dă proaşcă la el şi deodată Lancea-i împlântă la piept şi-i rupe pieptarul de-aramă, Care-l feri pân-atunci de pieire; răzbită de lance Platoşa-i zăngăne surd, iar el ameţit de lovire Cade cu bufnet, în inimă având strămurarea înfiptă; Inima, încă zvâcnind, al lăncii cotor îl mai mişcă Până ce duhul războinic avan îi adoarme tăria.287</p>
               <p>         Chiuie Idomeneu prelung şi grozav se făleşte: „Trei pentru unul ucişi! Nu-ţi pare de-ajuns răzbunarea Pentru ai mei, Deifob? Zadarnic te-ai pus să te lauzi, Biete. Dar vino şi tu să te măsuri cu mine; vedea-vei Cine sunt eu, care aici am venit ca nepot al lui Zeus; Fiu al lui Zeus era domnitorul cretanilor Minos, 288</p>
               <p>         Iar lăudatul fecior al lui Minos a fost Deucalion, Care mi-e tată şi Domn m-a lăsat peste ţara cea mare, Creta, de unde venit-am aici să aduc pe corăbii Pacostea ta şi a părintelui tău şi a neamului vostru.”</p>
               <p>         Astfel se laudă, iar Deifob stă în cumpene-o clipă, Sau să se dea înapoi să-şi aducă ajutor pe vreunul Dintre voinicii tovarăşi, ori singur să-ncerce norocul.</p>
               <p>         Asta în sine gândind, îi pare c-ar fi mai cu cale După Eneas s-alerge la capătul oastei, şi-l află Unde tot stă supărat; el nu vrea să-l ierte pe Priam Că-l nesocoate pe el, măcar că e vrednic în arme.289</p>
               <p>         Merse la dânsul aproape şi-i zise cuvinte ce zboară: „Tu al Troienilor sfetnic, Eneas, dator eşti să-ţi aperi Cât mai degrabă cumnatul, de-ţi pasă cumva de rudenii.</p>
               <p>         Hai, s-ajutăm pe Alcatos. Tu ştii cu ce drag într-o vreme, Când erai prunc, ca pe-o rudă-ngrijitu-te-a-n casă pe tine; Idomeneu, iscusitul în lupta de lănci, îl ucise.”</p>
               <p>         Asta vorbi, iar Eneas se tulbură spusa-auzindu-i, Şi-nsetoşat de răzbun spre Idomeneu se răpede.</p>
               <p>         Nu se dă însă cretanul napoi sperios ca copilul, Ci îndârjit îl aşteaptă şi stă ca mistreţul la munte, Care se bizuie-n sine şi-mpieptuie zarva ce vine Şi-l urmăreşte-n coclauri: zburlescu-se câlţii pe spate, Ochii ca focul îi ard sub pleoape şi colţii-şi ascute Gata să sară să-şi apere pielea de oameni şi haită -</p>
               <p>         Astfel şi Idomeneu adăsta neurnit pe Eneas, Care venea-nspulberat. Cu ochii întorşi spre tovarăşi, Tare striga să-l urmeze Afareu, Ascalaf, Merione Şi Deipir şi Antiloh, toţi lei-paralei la războaie.</p>
               <p>         El îi chema pe şoimani zicându-le: „Haideţi, prieteni, Iute să-mi daţi ajutor, sunt singur şi prea mi-este teamă.</p>
               <p>         Iată, s-apropie-ncoace venind ca un fulger Eneas, Care destoinic e foarte să fulgere-n luptă bărbaţii.</p>
               <p>         Dânsul e tânăr în floare, când omul e-n culmea puterii.</p>
               <p>         Hei, de-aş fi fost eu de-o seamă cu el şi cu inima asta, Repede unul din doi putea câştiga biruinţa.”</p>
               <p>         Asta le zise, iar ei cu un suflet aleargă spre dânsul Şi-l împresoarăde aproape cu paveze-ntinse pe umăr.</p>
               <p>         Dar şi Eneas la rându-i a prins a chema pe tovarăşi, Spre Deifobos privind, spre mândrul Agenor, spre Paris, Toţi căpitani ca şi el; iar oastea-i urma cum urmează Turma de oi un berbece, când ele, lăsând păşunatul, Fug să s-adape, de stă veselindu-se-n sine păstorul; Vesel în sine tot astfel a fost căpitanul Eneas Cum a văzut pe Troieni grămadă venind după dânsul.</p>
               <p>         Ei înconjoară pe-Alcatos cu suliţe lungi, şi năvalnici Luptă de aproape, şi-auzi cum platca ce pieptul le-ncinge Zăngăne-nfiorător, când unii pe alţii în valmă Se încolţesc. Dar doi mai pe sus de ceilalţi la războaie, Idomeneu şi Eneas, asemenea zeului Ares, Caut-acum înde-ei să se sfâşie fără de milă.</p>
               <p>         Lancea spre Idomeneu întâi şi-o răpede Eneas, Dânsul o vede-nainte venind şi se dă la o parte; Arma clătindu-se atunci se lasă pe jos sclipitoare; Astfel ea scapă-n deşert zvârlită de mâna-i vânjoasă.</p>
               <p>         Idomeneu nimereşte în pântece pe Enomaos, Platoşa-i rupe şi prin măruntaie-l împunge cu lancea; El se prăvale prin colb şi apucă ţărâna cu pumnul.</p>
               <p>         Suliţa lungă o smulge viteazul cretan de pe dânsul, Nu poate însă şi-a mortului dalb-armătură să prade, E prididit de o ploaie de lănci, şi, aşa cum e-n vârstă, Nu mai e-n vlagă de ajuns ca el să mai poată s-alerge, Nici să se ia după lance şi nici să se-ndoaie sub dânsa, Numa-n bătaie de-aproape mai poate să-şi apere viaţa, Însă la fuga din luptă cu greu îl ajută genunchii.</p>
               <p>         Cum el la pas o porneşte-napoi, îl aţintă cu boldul Scânteietor Deifob, care tot avea ciudă pe dânsul, Dar şi acum dădu greş, iar lancea-i lovi pe-Ascalafos, Fiul lui Ares, şi-n spate-i vârtos îl pătrunse ţuguiul, Dânsul în colb prăvălit cu pumnul apucă pământul.</p>
               <p>         Nu ştia încă nimic răcnitorul, puternicul Ares, Despre căderea feciorului său în amestecul crâncen; Sus pe sub norii de aur, pe culmea Olimpului, zeul Sta din porunca lui Zeus oprit, şi cu el deopotrivă Stau depărtaţi de la arme şi zeii ceilalţi. Luptătorii Spre Ascalaf se răped şi încep să se bată de aproape.</p>
               <p>         Chivăra lucie a lui Ascalaf, Deifob o răpeşte, Dar Merione, ca Ares de iute s-aruncă la dânsul, Braţul îi seacă cu lancea, de-i scapă din mână frumosul Coif cel cu ochiuri şi creastă-mpătrită, şi zuruie coiful290</p>
               <p>         Jos tăvălit. El s-avântă din nou ca vultanul la dânsul, Trage de sus de la braţ în afară năprasnica-i lance, Şi se dă-n lături apoi între oamenii săi. Iar Polite, Fratele lui Deifob, îl apucă pe-acesta de mijloc, Grabnic îl scoate din zarva cea groaznică-a luptei şi-l duce Spre telegarii cei iuţi. Ei stau după câmpul bătăii, Şi-un vizitiu îi struneşte la caru-nflorat în aramă; Caii îl duc spre cetate, când el, schingiuit de durere, Geme dinsuflet, iar sângele-i curge din mâna rănită.</p>
               <p>         Dar se tot luptă ceilalţi şi huietul nu se mai curmă.</p>
               <p>         Tabără spre Afareu cel născut din Caletor Eneas, Arma-i înfige-n grumaz, când el se întoarce spre dânsul, Cade voinicul şi capu-i se lasă deoparte şi coiful, Scutul la fel; îl învăluie moartea şi-i taie răsuflul.</p>
               <p>         Fiul lui Nestor cum vede pe Toon, la-ntorsu-i spre fugă Zboară la el şi, lovindu-l, întreagă i-o spintecă vâna, Care-se-nşiră de-a lungul în spate şi ajunge la ceafă.</p>
               <p>         Cum i-o retează, pe spate deodată prin colb se răstoarnă Toon cu braţele-ntinse spre-ai săi. Dar fiul lui Nestor Iute dă fuga la el şi stă să-l despoaie de arme, Ochii în juru-i rotind. Într-asta din preajmă Troienii Care de care-l însuliţă-n pavăza-i mare-mpestrită, Nimeni sub pavăză însă nu poate să-i scrijile trupul Tânăr, vânjos şi rotund, căci zeul Cutremur Poseidon Apără pe Antiloh de ploaia cea deasă de suliţi; Nu-l mai slăbesc doar o clipă din preajmă duşmanii şi-ntr-una El se dă roată-ntre ei şi nu-şi mai astâmpără boldul, Ci-l răsuceşte mereu, şi pururi stă gata cu gândul Ba să dea ţintă cu suliţa, ba să dea piept cu duşmanii.</p>
               <p>         Tocmai cum sta el chitind, îl vede prin armie Adamas, Fiul lui Asiu. S-apropie-n grabă şi-n scut pe la mijloc El îl pătrunde vârtos, dar zilelei cruţă Poseidon Cel cu albastrele plete, tocind a troianului lance.</p>
               <p>         Arma-i ca parul cel ars, o bucată rămase în scutul Lui Antiloh, iară alta pe ţărnă se lasă ciuntită; Viaţa ferindu-şi atunci se-nlătur-Adamas prin gloate, Dar Merione se ia după el şi-l ajunge cu boldul Jos sub buric la ruşine, prin locul pe unde-i amarnic Bieţilor oameni în luptă lovitul: acolo-i apasă Suliţ-adânc, iar Adamas sub armă se zvârcole jalnic Tot gâfâind ca un taur, pe care văcarii pe munte Silnic, cu funii legat, îl duc după dânşii la vale; Gâfâie-ntocmai Adamas lovit, însă vreme puţină, Până ce-aproape de dânsul venind şi smuncind Merione Lancea-i din trup, întunericul morţii i-acoperă ochii.</p>
               <p>         Pe Deipir mai încolo Helenos cu-o sabie mare Tracică-n tâmplă de-aproape ochindu-l şi ţeasta-i despică.</p>
               <p>         Coiful îi zboară departe şi acolo-i alunecă-n glie Până ce-Aheii-l ridică de unde le stă la picioare Rostogolit, pe când lui întuneric pe ochi i se lasă.</p>
               <p>         Asta-l atinge şi-l doare pe războitorul Menelau Şi spre viteazul Helenos s-avântă şi-l tot ameninţă, Suliţa-n mână-nvârtind, dar tânărul arcul întinse.</p>
               <p>         Când amândoi se apropie, unul stă gata să-ndrepte Lancea cu vârf ascuţit, celalt o săgeată din strună.</p>
               <p>         Fiul lui Priam atunci ţinteşte din arc, săgetează Platoşa-n piept, ci răsaltă departe agerita săgeată.</p>
               <p>         Cum uneori din lopata cea mare-ntr-o arie-ntinsă Boabele negre de bob ori de mazăre sar când le bate Vântul cu veşnicu-i freamăt şivânturătorul puternic; Astfel izbită de platoşa celui născut din Atreus Saltă săgeat-abătută şi zboară departe de dânsul.</p>
               <p>         Craiul Menelau atunci cu boldul ochind îi răneşte Mâna, cu care ţinuse ale arcului netede coarne; Trece sămceaua de-aramă prin mână şi-n arc îi pătrunde; Deci, ca să scape, o doseşte prin gloată Helenos şi piere Mâna ţiind atârnată, cu lancea de frasin înfiptă, Însă din rană i-o trage pe loc inimosul Agenor, Mâna pe urmă i-o leagă cu lâna cea toarsă de oaie, Smulsă din praştia soţului său, mânătorul telegii.291</p>
               <p>         Dar spre Menelau atunci întins o apucă Pisandru.</p>
               <p>         Nenorocirea, săracul de el, îl împinse spre tine Vrând, o Menelau, ca tu să-l dobori în bătaia cea cruntă.</p>
               <p>         Cum se apropie unul de altul, se-ncaieră dânşii, Nu-l nimereşte Atrid, ci-i alunecă suliţa-n lături.</p>
               <p>         Dar îl chiteşte la rându-i Pisandru, în scut îl împunge, Suliţa însă nu-i poate răzbate-nvelişul de-aramă Şi, la izbirea-i de marele scut, i se frânge cotorul, Totuşi se bucură bietul şi trage nădejdea izbândei.</p>
               <p>         Spada ţintată-n argint şi-o smulge Atrid şi s-aruncă Drept la Pisandru, dar el de sub scut îşi apucă baltagul292</p>
               <p>         Luciu şi bine oţelit, cu lungă, frumos netezită Coadă din lemn de măslin, şi tabără unul la altul, Însă Pisandru-l ajunge pe creasta din coif, pe sub tufa Deasă din coadă de cal; celalt îl loveşte sub frunte, Între sprâncene pe nas, de-i zdrumică ţeasta, şi ochii Cad sângeraţi la picioare-i în colb. Se încovăie dânsul Şi se prăvale trăsnit. Cu călcâiul în piept îl apasă Şi despoindu-l atunci Menelau mândrindu-se zice: „Numai aşa părăsi-veţi pe veci ale noastre corăbii, Şleahtă de oameni semeţi şi de-a pururea daţi la măceluri.</p>
               <p>         Nu v-a fost vouă de-ajuns ruşinea şi ocara ce mie, Liftelor, voi mi-aţi făcut, şi nu v-aţi temut de urgia Groaznic-a Celui-de-sus, care fulgeră-n cel care-şi bate Joc de-ospeţie, şi care o să surpe la urmă şi Troia; Pentru că voi mi-aţi răpit pe soţia-mi cu multa-i avere Fără de vină şi drept, când ea v-a primit ca pe oaspeţi.</p>
               <p>         Ba mai umblaţi şi acuma să-mi puneţi tăciuni în corăbii Şi să le ardeţi, apoi pe voinicii Ahei să-i ucideţi.</p>
               <p>         Iată cum v-astâmpăraţi voi odată nesaţul de lupte.</p>
               <p>         Zeus Părinte, se crede că-ntreci cu a ta-nţelepciune Oameni şi zei, dar eu văd nedreptatea venind de la tine: Cum poţi fi oare tu bun cu Troienii cei plini de trufie, Veşnic cu gândul la nelegiuiri; care, răi şi nemernici, Nu se mai pot sătura de război, de vărsare de sânge.293</p>
               <p>         Totul pe lume urmat e de saţ, şi iubirea şi somnul, Cântecul desfătător şi falnicul joc de la horă, Care sunt toate mai mult ca războiul râvnite pe lume Numai Troienii nu-şi satură pofta de harţă vreodată.”</p>
               <p>         Asta grăi, şi luând de la mort sângeratele arme, Dânsul le dă la ai săi, şi cu toată mândreţea-i bărbată Vine-napoi şi ia parte din nou înşiragul din frunte.</p>
               <p>         Tabăr-asupră-i al lui Pilemenes fecior Harpalion, Care veni să se bată la Troia urmându-şi pe tata, Un căpitan, dar el nu se întoarse-n iubita sa ţară.</p>
               <p>         El pe Menelau de aproape în scut îl plesneşte la mijloc, Suliţa-i însă abia-i scrijeli învelişul de aramă; De asta se trage-ndărăt la ai săi şi, fugind de pieire, Ochii îşi plimbă rotiş temându-se de-o lovitură.</p>
               <p>         Dar Merione, când el se dă-n lături, l-aţintă cu arcul Şi-l săgetează în bucă la dreapta. Intrându-i acolo, Trece săgeata-i de aramă sub os şi băşica-i străpunge.</p>
               <p>         Stă pe loc Harpalion şi în braţele soţilor dându-şi Sufletul, lat se întinde şi zace pe jos ca un vierme; Şuruie sângele-i negru din rană şi udă pământul.</p>
               <p>         Vrednici tovarăşi de-ai lui Paflagonii-ngrijiră de dânsul; 294295</p>
               <p>         Plini de mâhnire luându-l în car îl porniră la Troia.</p>
               <p>         Tata-i cu faţa brăzdată de lacrimi păşea între dânşii, Însă cu plânsul el nu mai putea să-şi învie feciorul.</p>
               <p>         Paris se supără foarte de-a lui Harpalion răposare, Fuse doar în Paflagonia adeseori oaspe la dânsul, Şi-nvineţit de necaz se aţine şi trage cu arcul.</p>
               <p>         Fost-a de neam şi bogat, născut din Polid ghicitorul, Unul cu casa-n Corint, Euhenor. Ştia el că-i fuse Scris ca să cadă-n război, dar totuşi plecase la Troia, Pentru c-adesea bătrânul său tată-l vestise zicându-i, Dacă rămâne pe-acasă, muri-va de-o boală haină; Dacă el pleacă-n corăbii, ucis o să fie la Troia.</p>
               <p>         Dar se feri de ponosul Aheilor şi de lingoare, 296</p>
               <p>         Teamă fiindu-i de chin, şi se duse. Dar iat-acum Paris, L-a săgetat sub ureche prin falcă: în clipă, a lui vlagă Din mădulări i s-a stors şi pe ochi i se scurse-ntuneric.</p>
               <p>         Astfel de o parte şi alta se tot războiau ca pârjolul.</p>
               <p>         Hector, nimic nu ştia într-aceea şi nici auzise Că-nghesuiţi de Danai în aripa stângă, Troienii Cad cotropiţi de mulţime şi gata sunt chiar să le lase Şi biruinţa; aşa-i ajutase pe-Ahei cu îndemnul, Ba şi el însuşi zorind cu armele, zeul Poseidon.</p>
               <p>         Hector sta încă pe unde sărind peste zid şi pe poartă El năvălise, când sparse ale Aheilor cete-ndesite, Unde s-aflau a lui Aias şi Protesilaos corăbii Trase pe marginea mării albastre, şi scund era foarte Zidul pe-aproape, mai sus. Pe-acolo mai tare-ncleştată, Crâncenă e războirea-ntre ei în telegi şi pedeştri, Luptă Ionii acei cu strai lung şi Beoţii alături, Locrii, Ftienii, Epeii cei falnici şi tot spre corăbii Calea furtunii lui Hector aţin. Dar cu toată trudirea Nu-l pot abate pe el care vine năprasnic ca focul.</p>
               <p>         Atenienii-i ţin piept, tot oameni aleşi sub porunca Lui Menesteu,care acolo se bate ajutat de fruntaşii Fidas şi Stihiu şi Bias destoinicul. Stau şi Epeii Toţi sub porunca lui Drahiu, Amfion şi Meges Filidul, Medon e capul ftienilor şi războiosul Podarches, Frate cu Aias cel iute, dar nu dintr-o mamă e Medon Cel din Oileus născut. Din ţară-i plecat el departe, Casa şi-avea în Filache, căci el omorâse pe unul Frate de-al Etiopidei, al vitregei mame a lui Medon; Filacianul Ificle i-a fost lui Podarches părinte.</p>
               <p>         Dânşii cu armele-n capul oştirii viteze din Ftia, Vasele lor străjuind, dau piept cu Beoţii alături.</p>
               <p>         Aias cel bun de picior, Oilidul, stă veşnic pe lângă Aias Telamonianul şi nu-l părăseşte o clipă.</p>
               <p>         Cum în pământ ţelinos, la fel opintindu-se, plugul Trainic îl trag doi murgani, de le curge-ntre coarne pe frunte Râu de sudori, şi nimic nu-i desparte pe ei fără numai Jugul cel bine cioplit, când umblă pereche pe brazdă, Ţarina-ntr-una cu fierul tăind-o, tot astfel voinicii Stau îndârjiţi amândoi şi-alăturea luptă de-a pururi.</p>
               <p>         Aias cel mare urmat e de-o mână de vrednici tovarăşi, Care pe rând îi tot poartă, pe spate luând, uriaşa-i Pavăză, când e la harţă topit de sudori şi de trudă, Aias Oilidul sta singur şi n-avea pe Locri cu dânsul, Nu-i erau doară ostaşii făcuţi pe bătaie de aproape, N-aveau nici coifuri de acioaie cu creste de tuiuri, nici scuturi Tari şi frumos cercuite, nici suliţi durate din frasin; Dânşii veniseră-n Troia cu el bizuindu-se-n arcuri Şi-n răsucitele prăştii din lână de oaie, cu care Locrii mereu azvârlind, spărgeau a Troienilor rânduri.</p>
               <p>         Oastea lui Aias cel mare cu armele bine lucrate, Se-ncăiera cu Troienii în faţă, ba chiar şi cu Hector, Locrii în urmă stăteau şi chiteau pe furiş, iar Troienii, De lovituri buimăciţi, abia mai puteau să se mişte Şi ruşinos în risipă fugind de la case şi corturi, Ei s-ar fi dat înapoi spre troiana, vântoasa cetate, Dar a venit Polidamas şi-a zis avântosului Hector: „Hei, că pe tine de fel nu te-nduplecă-ndemnul şi vorba.</p>
               <p>         Oare fiindcă făcutu-te-au zeii mai vrednic în arme, Vrei tu să-ntreci pe ceilalţi cu priceperea ta şi cu sfatul?</p>
               <p>         Nu vei putea nicidecum să le ai împreună pe toate, Zeii meniră ca unul să fie mai bun de războaie, Altul la jocul de horă şi altul la viers şi-alăută, 297</p>
               <p>         Şi altuia Zeus atotvăzătorul i-a dat judecată, Care la mulţi foloseşte şi multor-aduce scăpare, Şi-ndeosebi preţuită-i de oricine-i cu darul acesta.</p>
               <p>         Eu îţi voi spune deschis ce socot că e foarte cu cale: Jur împrejur ca o roată de foc te încinge războiul, Iar inimoşii Troieni, de când peste zid năvăliră, Unii cu armele stau deoparte, iar alţii se luptă Tot mai puţini cu mai mulţi, fiind risipiţi la corăbii.</p>
               <p>         Du-te tu însă-napoi şi cheamă pe-aici căpitanii, Toţi să ne punemla sfat, să luăm hotărâre deplină: Da-vom noi oare pe loc năvală spre-Ahei la corăbii, Dacă prii-ne-vor zeii; ori fără de pierdere, teferi De la corăbii ne-om da înapoi. Eu mă tem că Danaii Vor înadins să răzbune bătaia ce ieri suferiră.</p>
               <p>         Văd că pe-aproape de vase stă tot ahtiat după luptă Unul de-ai lor, care n-o să se lase cu una cu două.”</p>
               <p>         Zice, iar Hector, primindu-i voios sănătoasa povaţă, Repede sare din chelnă cu toat-armătura pe dânsul Şi se grăbeşte spre el, rostindu-i cuvinte ce zboară: „Tu, Polidamas, opreşte-mi aicea pe toţi căpitanii.</p>
               <p>         Eu mă voi duce pe acolo şi parte-oi lua la bătaie; Pune-voi totul la cale şi iute mă-ntorc dup-aceea.”</p>
               <p>         Zice, şi-nalt ca un munte noros se răpede viteazul, Strigă şi zboară-ntre oştile lui şi-ajutoarele-i multe.</p>
               <p>         Cum auziră al lui glas, zoriră să vie cu toţii Spre Polidamas bărbatul, odrasl-a lui Pantus. Iar Hector Merge şi caută printre oştenii din frunte, să afle Pe Deifob şi pe fiul voinic al lui Priam, Helenos Şi pe-Asiades Adamas şi pe-Asios Hirtacianul.</p>
               <p>         Parte-i găsi el răniţi şi pe alţii ucişi la bătaie, Unde căzuseră-n harţele lui cu Danaii, şi-acuma Fără suflare zăceau înainte la vasele-ahee; Parte stăteau în cetate răniţi de săgeţi şi de suliţi.</p>
               <p>         Hector îndată la stânga bătăii dădu peste Paris, Viţă de zei, Alexandru, bărbatul frumoasei Elena; Oastea el şi-o-mbărbăta şi o tot îndemna la bătaie.</p>
               <p>         Merse pe-aproape de el şi-i zise cuvinte de ocară: „Paris, nevrednice, tu, numai chipu-i de tine, muierce!</p>
               <p>         Unde ni-s fraţii acum, Deifob şi voinicul Helenos, Şi Asiades Adamas şi Asios Hirtacianul?</p>
               <p>         Unde ni-i Otrioneu? Din Troia cea-naltă de-acuma Praf şi cenuşă s-alege, şi tu vei pieri de năprasnă.”</p>
               <p>         Cel mai frumos al lui Priam fecior Alexandru-i răspunse: „Hector, învinui uşor pe un om care n-are vreo vină; Poate cândva oi fi fost lăsător şi codit la bătaie, Nu m-a făcut însă maica de tot nerăzboinic pe mine.</p>
               <p>         Iată, de când spre corăbii la lupt-ai mânat pe ai noştri, N-am pregetat nici o clipă, ba tot ne-am bătut cu vrăjmaşii.</p>
               <p>         Însă căzură vitejii acei după care tu umbli, Doar Deifob, şi Helenos sunt teferi; s-au dus spre cetate, După ce fură din lance răniţi amândoi pe la mână; Dânşii avură norocul să-i apere mila din slavă.</p>
               <p>         Hai, tu porneşte-nainte, pe unde ţi-i voia şi-ndemnul; Grabnic urma-te-vom noi, şi fii tu pe pace, că nimeni Nu va slăbi din opint, ci după puteri ne vom bate; Peste putere să lupţi zadarnic îţi este încordul.”</p>
               <p>         Fratelui asta rostind, uşor îl înduplecă Paris.</p>
               <p>         Dânşii pornesc dup-aceea pe unde e-n toi bătălia, Unde lupta Chebrione şi-alesul bărbat Polidamas, Falke, Orteu şi alături de el ca unzeu Polifete, Moris, Ascaniu şi Palmis, odraslele lui Hipotion: Numai de-o zi din Ascania dânşii veniseră-n Troia Altora locul să ia, şi-acum Zeus în valmă-i împinse.</p>
               <p>         Toţi laolaltă porneau, ca un vifor de aprige vânturi Care, de tunet silite, se lasă de sus pe câmpie Şi-nfricoşat vâjâind s-aruncă pe mare şi-acolo Mii de talazuri în clocot se-nalţă din vuietul mării, Spumegă şi se boltesc şi rânduri gonesc după rânduri; Astfel acuma lucind în arme de-aramă Troienii Unii tot vin înglotiţi după alţii urmând căpitanii.</p>
               <p>         Vijelios ca şi Ares, al lumii călău, înaintea Gloatei troiene dă Hector năvală ţiindu-şi în faţă Scutul rotat cel de piele de bou ferecată-n aramă; Chivăra lucie groaznic îi tot tremura pe la tâmple.</p>
               <p>         El pretutindeni umbla ispitind pe duşmani ca să vadă Nu cumva s-or speria, dacă el le răsare cu scutul, Totuşi netulburi de teamă steteau înainte-i Aheii.</p>
               <p>         Aias întâiul mergea cu paşi mari şi-l chema la bătaie: „Vin' mai aproape, tu, Hector. Sărace de tine, ce cauţi Geaba pe noi să ne sperii? Nu suntem copii la războaie; Nu ne-a bătut fără numai amarnicul bici al lui Zeus.</p>
               <p>         Poate te-i fi mângâind cu nădejdea că vasele noastre Vei potopi, dar şi noi avem braţe spre-a lor apărare.</p>
               <p>         Ba mai curând mi se pare că bine-zidita cetate Noi vom lua, de pe faţa pământului noi o vom şterge.</p>
               <p>         Deci te vestesc că s-apropie vremea când tu, luând fuga, Rugă fierbinte rosti-vei cereştilor zei tuturora, Mult mai uşori decât şoimii să-ţi facă la drum telegarii, Care într-un nour de praf de pe câmp te vor duce la Troia.”</p>
               <p>         Asta i-a zis, iar la dreapta deasupra-i o pasăre zboară, Vultur în slăvi rotitor, şi chiuie veseli Aheii, Piaza cea bună zărind. Iar falnicul Hector răspunde: „Aias, flecarule, lăudărosule! Ce fel grăit-ai?</p>
               <p>         Dacă-ntr-atât aş fi eu dumerit că sunt fiul lui Zeus Cel viforos şi că mamă mi-e doamna-i, ca-n zilele toate Cinste din partea mulţimii să am ca şi Atena şi Febos; Cum ca lumina-i de limpede azi că pieri-vor Aheii Toţi de istov şi tu însuţi alături de ei, de te bizui Suliţa-mi lungă să-nfrunţi. O să-ţi sfâşie neteda piele Şi, răsturnat la corăbii, cu carnea-ţi curând şi cu seul Tu sătura-vei vultanii şi corbii şi câinii din Troia.”</p>
               <p>         Asta striga, şi-nainte pornind îl urmară cu vuiet Straşnic ai lui împrejur şi gloata urla după dânşii; Dar chioteau şi Danaii şi nu mai slăbeau în putere, Ci aşteptau să dea piept cu vitejii din Troia, şi vuiet Groaznic de o parte şi alta ajungea în văzduh până-n slavă.</p>
            </div>
            <div type="div2">
               <head>         Cântul XIV</head>
               <p>Ţipătul celor învinşi ia Nestor aminte din cortu-i, Unde stătea la băut cu Mahaon, şi-acestuia-i zice: „Spune, mărite Mahaon, ce poate să fie acest vuiet?</p>
               <p>         Ţipă voinicii mereu tot mai înteţit la corăbii, Şezi tu aicea pe loc şi-n tihnă bea-ţi vinul din cupă Până ce apa-n căldare-ncropi-va pe foc Hecameda Cea sprâncenată şi are să-ţi spele scursura de sânge; Eu mă duc iute cu ochii să dau un ocol să văd ce e.”</p>
               <p>         Zice şi-apucă din cortu-i o pavăză meşteşugită, Scânteietoare de aramă; e pavăza lui Trasimede, Fiul său bun călăreţ, că el pe-al lui Nestor o luase.</p>
               <p>         Prinde şi ţapăna lance cu vârf ascuţit de aramă Şi se răpede din cort şi-ndată-i s-arată tot răul: Vede pe-Ahei că se vântură şi pe Troieni după dânşii Falnici în iureşul lor, şi-o năruitură tot zidul.</p>
               <p>         Cum se întunecă, lin încreţindu-se, întinderea mării Dacă ea simte că vine şi vâjâie vântul furtunii; Nu se tălăzuie-ncoace şi-ncolo, ci stă neurnită, Până ce nu se dezlănţuie vântul deplin de la Zeus; Astfel a stat socotind, cu mintea-i în două-mpărţită.</p>
               <p>         Nestor atunci se gândi dacă-i bine s-apuce prin oaste Ori să dea fuga de-a dreptul la craiul Atrid Agamemnon.</p>
               <p>         Astfel în sine gândind, la urmă găsi mai cu cale El s-o apuce spre-Atrid. Într-asta pe câmp luptătorii Se omorau, zăngăneau armăturile lor ferecate, Groaznic pălite de săbii şi suliţi cu capete două.</p>
               <p>         Dau peste Nestor atunci venind de la tabără craii Care fusese răniţi, Agamemnon, Tidid şi Ulise, Vasele lor fiind trase pe marginea mării albastre Mult mai departe de luptă, iar cele dintâi spre câmpie Date cu dosul erau şi zidul venea dup-aceea.</p>
               <p>         Cât era malul de larg, el tot nu putea să le-ncapă Vasele toate, şi oastea pe-acolo era strâmtorată De-asta şi ei le trăseseră-n şiruri de trepte şi-umplură Gura cea lungă de mal între două muscele cuprinsă.</p>
               <p>         Craii, proptindu-se-n lănci, se duceau împreună să vadă Ce-o fi cu ţipătul de la război, că de-aceea şi dânşii Tare erau necăjiţi, când iată cu Nestor în cale Se întâlniră şi, cum îl văzură, de teamă-nlemniră.</p>
               <p>         Dar mai întâi Agamemnon aşa începu să-l întrebe: „Tu Neleiene moş Nestor, a neamului mare mândrie, Ce-ai părăsit bătălia şi vii tu încoa spre corăbii?</p>
               <p>         Doamne, mi-e teamă să nu se întâmple ce eu auzit-am.</p>
               <p>         Cică la sfatul ce Hector avu oarecând cu Troienii S-a lăudat că el n-o să se-ntoarcă-napoi în cetate Până ce nu ne doboară şi vasele nu ni le arde.</p>
               <p>         Asta le-a zis lor atunci şi iată-mplinescu-se toate.</p>
               <p>         Vai mie, vai! Îmi dau seama, se vede c-ai noştri Prinseră ciudă pe mine la fel ca Ahile, şi nu vor Piept să mai ţie de-acum în tabără aici, la corăbii.”298</p>
               <p>         Dar lui Atrid Agamemnon a zis călăreţul moş Nestor: „Ceea ce spui e făcut şi e gata. De acuma nici Zeus Cel care bubuie-n nouri nimica nu poate să schimbe, Iată surpat este zidul ce noi îl crezusem cu toţii Vaselor noastre şi nouă un singur liman de scăpare, Şi la corăbii Troienii se luptă cu toată-ndârjirea Neîncetat, şi zadarnic iei seama, că nu poţi şti bine Unde-s anume răzbiţi, de se vântură valmeş Aheii, Cad pretutindeni şi ţipătul lor până-n slavă răzbate.</p>
               <p>         Dar să vedem între noi ce trebuie acuma să facem, Poate ajuta-ne-va mintea. Din parte-mi eu nu-s de părere Noi să mai mergem în toi, doar nu pot să lupte răniţii.”</p>
               <p>         Dar Agamemnon Atrid răspunde bătrânului astfel: „Dacă Troienii, moş Nestor, acuma se bat la corăbii Şi-ntru nimic nu ne-a fost în tabără zidul şi şanţul, Oricât de mult ne trudirăm şi-avurăm nădejde-aşa mare C-au să ne fie adăpost şi nouă şi vaselor noastre, Asta-i pesemne c-aşa este data de sus, de la Zeus, Jalnic să piară pe-aici Aheii, departe de ţară.</p>
               <p>         Ştiu doar că el înainte sta gata mereu să ne ajute: Văd îns-acuma că cinste dă numai duşmanilor noştri Parc-ar fi zei şi ne ferecă nouă şi braţul şi-avântul.</p>
               <p>         Hai dar cu toţii să facem în felul cum eu vă voi spune: Vasele toate ce s-află şirag înainte la mare, Noi să le dăm peste-prund şi să le împingem în apă Şi sub cătuşe la larg să le ţinem tot gata de fugă Până la noapte, când poate-napoi se vor trage Troienii Şi vom putea de pe mal să dăm drumul şi celor rămase; Nu-i doar ruşine să fugi la primejdie nici peste noapte: Scapă cu fuga mai bine decât să te ajungă nevoia.”</p>
               <p>         Aspru se uită la el şi zice isteţul Ulise: „Ce fel de grai ţi-a scăpat din stavila gurii, Atride?</p>
               <p>         Nenorocite, mai bine domneai peste nişte nevolnici, Nu peste oameni ca noi, căror dat ni-i din partea lui Zeus Din tinereţe şi pân'la adânci bătrâneţe să ducem Grele războaie mereu pân'ce noi fiecare ne-om stinge.</p>
               <p>         Vrei tu să laşi înadins necuprinsă a lui Priam cetate După ce noi pentru asta aşa îndelung pătimirăm?</p>
               <p>         Taci, nu cumva să te-auză pe-aicea vr'un altul de-ai noştri.</p>
               <p>         Nu putea vorbă ca asta să-i vie vreodată pe buze Unui bărbat care ştie grăi cumsecade şi poartă Sceptru ca Domn, şi de care mulţime de oameni ascultă, Nenumăraţi luptători, cum e oastea ce-ţi stă sub poruncă.</p>
               <p>         De asta şi eu mă ridic împotrivă şi tare te mustru Dacă nepovăţuieşti în vreme ce fierbe războiul Vasele să le pornim spre mare fugind ca să facem Voia Troienilor, tocmai când ei începură-a ne-nfrânge, Şi fioros să ne fie sfârşitul. Aheii, vezi bine, N-o să mai stea să se bată, când vaselor noi vom da drumul, Ci vor căta pe de lături s-o ia, să se fure din luptă; Sfatu-ţi, o Doamne, vedea-vei atunci cât poate să strice.”</p>
               <p>         Dar Agamemnon Atrid, al oastei păstor, îi răspunse: „Prea mă jigni dojenirea ta necruţătoare, Ulise.</p>
               <p>         Însă eu nu poruncesc ostaşilor mei din Ahaia Vasele bine-podite pe mare să-mpingă cu sila.</p>
               <p>         Las' dar să deie un altul, oricine, mai mic ori mai mare, Altă povaţă mai bună, căci eu bucuros voi primi-o.”</p>
               <p>         Repede atunci Diomede viteazul apucă cuvântul: „Iat-acel altul aici. Să nu mai umblăm după dânsul, Dac-aţi voi s-auziţi şi să nu vă uitaţi cu mânie, De sunt mai tânăr cumva între voi rostitorii de sfaturi.</p>
               <p>         Pot să mă laud şi eu că sunt os de viteaz, din Tideus, Care la Teba-a murit şi acolo l-acoperă ţărna.</p>
               <p>         Trei fii avut-a Porteu şi toţi erau unul şi unul, Şi-n Calidonul înalt locuiau şi-n cetatea Plevrona.</p>
               <p>         Doi erau Agriu şi Melas, al treilea Oineu călăreţul, Tatăl părintelui meu, iar el era cel mai puternic.</p>
               <p>         Dânsul acolo rămase, dar tata fugar pribegit-a Până ce-n Argos ajunse, c-aşa vrură soarta şi zeii.</p>
               <p>         Craiul Adrastos-i dăduse pe-o fiică şi casa-i fu plină De avuţie şi rost, avea el destule pământuri.</p>
               <p>         Ţarini mănoase de grâu şi multe pometuri şi turme Şi întrecea pe Ahei de dibaci în bătaia cu suliţi.</p>
               <p>         Veţi fi ştiind-o şi voi că e drept, că şi voi auzirăţi.</p>
               <p>         De-asta voi nu puteţi zice că nu sunt de neam şi om vrednic Pentru ca vorba să-mi nesocotiţi şi să-mi faceţi ruşine.</p>
               <p>         Hai să grăbim la război, e zor şi nevoie. Să mergem Chiar şi răniţi, numai noi să ne-aţinem deoparte să nu fim Ţinta lovirii, ca nu cumva vr'unul rănit să mai fie.</p>
               <p>         Doar să silim ca să intre-n bătaie ceilalţi care întruna S-au abătut şi s-abat după voie şi nu stau să lupte.”</p>
               <p>         Zise, iar dânşii voios după asta povaţa primindu-i Merseră călăuziţi de craiul Atrid Agamemnon.</p>
               <p>         Nu în zadar priveghea într-aceea slăvitul Poseidon.</p>
               <p>         Zeul, în chip de bătrân, se duse-mpreună cu dânşii; Prinse de mâna cea dreaptă pe craiul Atrid Agamemnon Şi se rosti către el şi-i zise cuvinte ce zboară: „Crai Agamemnon, acuma pesemne hainul Ahile Tare se bucură-n sine, când vede omorul şi fuga Oştilor noastre, căci n-are el minte nici cât un grăunte Ducă-se dar pe pustii, ori zeii orbi-l-ar mai bine!</p>
               <p>         Nu eşti tu încă cu totul de zei oropsit, că mai este Dat încă celor din Troia, fruntaşilor şi ostăşimii, Praf să mai bată pe şes. Tu însuţi vedea-vei cum dânşii Au să-şi ia talpa-napoi de la vase de-aici spre cetate.”</p>
               <p>         Asta vorbi şi cu strigăte mari năvăli pe câmpie.</p>
               <p>         Cât de vârtos la război dau chiot vreo nouă sau zece Mii de bărbaţi, dacă-ncepe-ncleştarea turbată de arme; Tare tot astfel a fost şi al zeului chiot, cu care Dânsul în pieptul Aheilor puse putere-nzecită Şi-i întârta la război ca să nu înceteze din arme.</p>
               <p>         Hera din tronu-i de aur căta într-aceste la vale De pe un pisc din Olimp, şi mare i-a fost bucuria Când a văzut pe cumnatul, pe fratele ei între rânduri Pentru Ahei ostenindu-se-n lupta ce-nalţă bărbaţii.</p>
               <p>         Hera vedea şi pe Zeus în creştetul muntelui Ida Cel nesecat în izvoare, şi silă simţea la vedere-i.</p>
               <p>         Sta chibzuindu-se atunci ochioasa velita zeiţă Cum ar putea adormi privegherea lui Zeus momindu-l.</p>
               <p>         Astfel în cele din urmă zeiţa găsi mai cu cale, Bine gătită să plece ea însăşi la muntele Ida, Dragostea-n el să deştepte ca ei să adoarmă-mpreună, Când o prielnică lină-aţipire ar putea să reverse Peste-ale zeului pleoape şi peste-nţeleapta lui minte.</p>
               <p>         Deci o luă spre iatacul pe care Hefest îl zidise Meşteru-i fiu, potrivit cu usciorii vârtoase canaturi, Şi cu o tainică încuietoare ce n-o ştie altul.</p>
               <p>         Ziua se furişă acolo şi uşa cea lucie-nchide.</p>
               <p>         Trupul de farmece plin şi-l curăţă-ntâi cu un balsam, Necurăţia-i spălând, şi-l unge turnându-şi oleiul299</p>
               <p>         Dumnezeiesc de plăcut şi plin de mireasmă ce-mbată, Care, fiind răspândit în pridvorul de-aram-al lui Zeus, Umple cu dulce miros departe pământul şi cerul.</p>
               <p>         După ce trupu-i frumos şi-l unge şi-şi piaptănă părul, Ea-şi împleteşte cu mâna cosiţele-i strălucitoare, Mândre şi dumnezeieşti din capu-i cel fără de moarte, Pune pe urmă şi-o haină măiastră, ţesută de însăşi Palas Atena cu mult meşteşug şi cu multe podoabe; Haina şi-o-ncheie la sânu-i cu sponci lucitoare de aur.</p>
               <p>         Mijlocu-ncinge sub brâu dichisit cu o sută de ciucuri.</p>
               <p>         Iar la urechea străpunsă şi-anină cercei cu trei pietre Meşter lucraţi şi din care sclipea frumuseţe nespusă.300</p>
               <p>         Capul şi-acopere apoi a zeiţelor frunte cu vălu-i Mândru ţesut de curând şi alb ca lumina de soare, Iar pe picioarele dalbe şi-nnoadă frumoase sandale.</p>
               <p>         După ce-şi pune pe ea câte una podoabele toate, Lasă iatacul şi cheamă la ea pe zeiţa Afrodita Şi, la o parte de zeii ceilalţi, începe s-o-ntrebe: „Face-vei oare ce eu îţi voi spune, iubită copilă?</p>
               <p>         Ori vei respinge ruga mea, fiind supărată pe mine Pentru c-ajut peDanai, iar tu pe bărbaţii din Troia?”</p>
               <p>         La întrebare-a răspuns Afrodita, copila lui Zeus: „Hero-nălţată zeiţă, născută din marele Cronos, Spune-mi tu mie ce vrei; sunt gata să fac ce vei cere, Dacă putea-voi s-o fac şi ar fi cu putinţă-a se face.”</p>
               <p>         Hera cu gândul viclean începu după asta s-o roage: „Dă-mi a iubirii putere şi dorul cu care tu birui Totul în lume, pe zeii cei nemuritori şi pe oameni; Pân' la hotarul pământului vreau să mă duc spre vederea Lui Ocheanos, al zeilor tată, şi-a mamei lor Tethys.</p>
               <p>         Dânşii acasă la ei m-au ţinut şi crescutu-m-au bine, 301</p>
               <p>         Când m-au primit de la Rea, când Zeus pe tatăl său Cronos L-a repezit sub pământ şi sub mare pe lumea cealaltă, Merg pe la dânşii să-i văd şi să curm a lor veşnică sfadă.302</p>
               <p>         Doar e destul de când ei tot stau învrăjbiţi şi de ciudă Nu se apropie unul de altul, nici dorm împreună.</p>
               <p>         Dacă voi face cu vorbele mele amândoi să m-asculte Şi să s-apropie iară cu dragoste ca şi-nainte, O să mă bucur din parte-le-n veci de iubire şi cinste.”</p>
               <p>         Asta ea zise, iar galeşa zână Afrodita-i răspunse: „Nu se cuvine şi nici că se poate să nu-ţi fac pe voie, Tu eşti soţia lui Zeus, a zeului cel mai puternic.”</p>
               <p>         Cum a grăit, Afrodit-a şi scos de sub pieptu-i colanul Cel înflorat şi pestriţ, în care stau vrăjile toate, Dragoste, dor împreună cu dulci tăinuiri de iubire Şi-ademenirea ce până şi mintea-nţelepţilor fură.</p>
               <p>         Ea îl întinse zeiţei rostindu-i cuvintele aceste: „Ţine colanul acesta la sân tăinuieşte-ţi-l bine, Vrăjile toate-s în el, şi crede că nu te-i întoarce Fără să-ţi fi împlinit înainte dorinţa şi gândul.”</p>
               <p>         Astfel îi zise, iar Hera-i zâmbi mulţumită privind-o, Şi bucuroasă la sân îşi ascunse pe urmă colanul.</p>
               <p>         Când Afrodita, copila lui Zeus, acasă se-ntoarse, Hera, Olimpul lăsând şi sărind de pe culme la vale, Trece-n Pieria şi prin Elatia cea desfătată Peste-nălţimile munţilor plini de ninsoare din plaiul Tracilor, buni călăreţi; ea nici nu atinge pământul.</p>
               <p>         Iar de pe muntele Atos dă fuga pe undele mării Până soseşte la Lemnos, oraşul măritului Toas.</p>
               <p>         Ea întâlnindu-se acolo cu fratele morţii, cu Somnul, Prietenos îl apucă de mână şi-ncepe să-l roage:303 „Somnule, care domneşti peste toţi muritorii şi zeii, Dacă vreodată-mplinitu-mi-ai ruga, m-ascultă şi astăzi, Eu o să-ţi fiu după asta de-a pururea mulţumitoare, Ochii cei mari luminoşi ai lui Zeus tu fă-mi-i s-adoarmă, Iute când eu mă voi pune cu dragoste alături de dânsul.</p>
               <p>         Darul ce tu vei primi de la mine-i un scaun de aur, Mândru şi nemuritor; îl va face fecioru-mi Hefestos, Meşter vestit, şi va pune la poalele tale, sub tine, Un scăunaş, ca pe el să-ţi razemi picioarele dalbe, Când la ospăţ o să stai.”Iar molcomul Somn îi răspunse: „Hero-nălţată zeiţă, născuto din marele Cronos, Pe-altul, oricare să fie din zeii cei fără de moarte, Lesne aş putea să-l adorm, chiar apele lui Ocheanos, Râul din care cu toţii noi zeii ne tragem fiinţa.</p>
               <p>         Însă de fiul lui Cronos eu nu pot de loc să m-apropii Necum pe el să-l adorm, de nu-mi dă el însuşi poruncă.</p>
               <p>         De-nvăţătură mi-a fost rugămintea ce tu mi-ai făcut-o Mie-ntr-o zi mai demult, când Hercule, ne-nfricoşatul Fiu al lui Zeus, venea de la Troia, pe care-o prădase, Eu adormit-am atunci pe soţul tău bine-narmatul, Dulce adumbrindu-l în somn. Tu ai vrut a lui Hercule moarte Şi la plutirea-i pe mare stârnit-ai un vifor de vânturi Groaznice şi l-ai răznit dup-aceea spre insula Coos, Singur, departe de-ai lui. Trezindu-se atunci, de mânie Zeus pe zei îmbrâncea în palat şi umbla după mine Mai ahtiat să m-arunce din cer în prăpastia mării; Mă izbăvi însă Noaptea ce oameni şi zei potoleşte, Eu am sosit-o din fugă, iar lui i-a trecut supărarea, Doar se temu să nu vatăme Noaptea fugară. Şi-acuma Stărui tu iar să fac eu ceva care-i peste putinţă?” 'Nalta zeiţă ochioasă urmă mai departe din gură: „Somnule, ce te-ngrijeşti tu de asta? De loc să nu-ţi pese, Oare-ţi închipui că Cel care bubuie-n nouri acuma Va ajuta pe Troieni ca pe fiu-său Hercule odată?</p>
               <p>         Vino, căci am să te-nsor cu una din zânele Graţii Tânără-n floare, şi-a ta o să fie pe veci ca nevastă.”</p>
               <p>         Asta ea zise. El fu bucuros şi îndată-i răspunse: „Repede jură-mi atunci pe apele Stixului negru Nedezlegat jurământ şi atinge cu dreapta pământul, Lucia mare cu stânga şi martori să fie toţi zeii De pe tărâmul celalt care stau împreună cu Cronos, Jură că-mi dai de soţie pe una din zânele Graţii, Numai pe care am dorit-o de-a pururea, pe Pasitea.”</p>
               <p>         Asta el zice, iar Hera-l ascultă şi după dorinţa Somnului strigă pe nume şi jură-se tare pe zeii Care se cheamă Titani şi-şi au în Tartar locuinţa.</p>
               <p>         După ce dânsa jură şi la urmă-şi găti jurământul, Imbros şi Lemnos cetatea lăsând, împreună plecară Şi-nvăluindu-se-n nouri, de cale-şi cătau cu grăbire, Până sosiră pe muntele plin de dihănii şi ape, Ida. Din mare, la Lectos ieşind pe uscat apucară Şi sub picioarele lor se mişcau ale codrilor vârfuri.</p>
               <p>         Somnul aici a rămas. Înainte ca Zeus să-l vadă, El se sui pe un brad ce-n pădure pe Ida crescuse Peste măsură de-nalt şi la cer ajunsese prin nouri.</p>
               <p>         Se îndosise pe-acolo-ntre crengile bradului Somnul Şi era tocmai ca pasărea cea cu viers dulce din plaiuri, Halchis numită de zei, de oameni numită Chimindis.304</p>
               <p>         Grabnică Hera urcă după asta Gargaros, ţuguiul Marelui munte. Dar cum o zări nouraticul Zeus, Pofta iubirii deodată-i întunecă mintea-nţeleaptă Tocmai ca-n oara dintâi când odată, luându-se-n braţe, S-au drăgostit pe ascuns şi fără să ştie părinţii.</p>
               <p>         Zeul de Hera s-apropie. – i zice pe nume şi-ntreabă: „Hero. – ncotro ai pornit aşa din Olimp repezită?</p>
               <p>         N-ai doar teleaga şi caii să sui spre-a te duce oriunde.”</p>
               <p>         Hera zeiţa, cu gânduri viclene, răspunse lui Zeus: „Tocmai la capul pământului am să mă duc spre vederea Lui Ocheanos, al zeilor tată, şi-a mamei lor Tethys; Dânşii acasă la ei m-au ţinut şi crescutu-m-au bine.</p>
               <p>         De-asta voi merge să-i văd şi să curm a lor veşnică sfadă, Doar e destul de când ei tot stau învrăjbiţi, şi de ciudă Nu se apropie unul de altul, nici dorm împreună.</p>
               <p>         Caii m-aşteaptă la poalele muntelui Ida, de unde Au să mă poarte-n cotigă zburând pe uscat şi pe ape, Dar am venit din Olimp de dragul tău numai; mi-e doară Nu cumva să te superi apoi, dacă-n taină m-oi duce La Ocheanos acasă, la râul cu albie-afundă.”</p>
               <p>         Se-mpotrivi însă Cel care-nvolbură norii şi zise: „Hero, nu-i grabă, pe-acolo te poţi repezi mai pe urmă.</p>
               <p>         Haide mai bine la dragoste aici să ne dăm laolaltă, Nici de-o zeiţă vreodată şi nici de-o femeie pe lume Nu mă-ndrăgii cu o astfel de patimă, nici de nevasta Lui Ixion, maica lui Piritou cel cuminte ca zeii; Nici de subţirea în glezne Danae, sulegeta fiică305</p>
               <p>         A lui Acrisiu, din care născutu-s-a-n urmă Perseus, Fiul meu cel mai de pomină dintre vitejii din lume; Nici de frumoasa Europa, copila vestitului Fenix, Care pe Minos născu şi pe cel ca un zeu Radamantis, Nici pe la Teba cândva de Semela şi-Alcmena, din care Una pe Bachus născu şi cu el veseliile lumii, Iară cealaltă pe Hercule, fiul meu cel mai puternic, 306</p>
               <p>         Nici de zeiţa crăiasă Demetra cu mândrele plete, Nici de slăvita Leto; nici Hero, de tine vreodată Cum după tine acum ard şi mă biruie farmecul dulce.”</p>
               <p>         Dar îl deszise pe el zeiţa cu gânduri viclene: „Ce fel de vorbă ai rostit, tu vajnice fiu al lui Cronos?</p>
               <p>         Dacă pofteşti să te culci din dragoste acuma cu mine Tocmai aicea pe-o culme de plai unde totul se vede, Ce-are să fie când, Doamne fereşte, vreun zeu de departe O să ne vadă-mpreună şi-apoi se va duce s-o spuie Zeilor? Eu după asta, desprinsă din braţele tale, Nu mai pot pragul să-ţi calc, din parte-mi ar fi o ruşine.</p>
               <p>         Dacă vrei tu înadins şi inima ta o doreşte, Ai un iatac, e zidit de fiul tău meşter Hefestos, Şi-are o trainică uşă-ntărită vârtos cu usciorii, Haidem acolo-mpreună să stăm, dacă asta ţi-e vrerea.”</p>
               <p>         Dar viforaticul Zeus din nou împotrivă răspunse: „Hero, să n-ai nici o grijă că poate cumva să te vadă Vreun muritor ori un zeu, căci am să te-acopăr c-un nour Mare de aur, de nu va putea să te vadă chiarînsuşi Soarele, a cărui lumină e cea mai afund răzbitoare.”</p>
               <p>         Zise Olimpianul şi-n braţe soţia-şi cuprinse.</p>
               <p>         Glia cea sfântă sub ei dă fragedă iarbă din sânu-i, Proaspăt trifoi parcă umed de rouă, şofran şi zambilă, Şi pe-acest moale aşternut de iarbă şi flori îndesite, Peste pământ se culcară şi se-nvăluiră c-un nour Plin de lumină aurie, iar roua pica sclipitoare.</p>
               <p>         Astfel în tihnă dormea pe Gargaros părintele Zeus, Dragostea, somnu-l învinse ţiindu-şi în braţe soţia.</p>
               <p>         Somnul uşor după asta dă fuga pe loc la corăbii, Vestea s-aducă la zeul Poseidon Cutremurătorul.</p>
               <p>         Dânsul în faţă-i oprindu-se, zise cuvinte ce zboară: „Repede ajută pe-Ahei, prieşte-le bine, Poseidon.</p>
               <p>         Dă-le o clipă măcar să biruie până ce Zeus Doarme, căci eu am putut să-l îmbrobod în moale somnie, După ce Hera-l smomise pe el să se culce-mpreună.”</p>
               <p>         Asta cuvântă şi pleacă spre alte vestite noroade.</p>
               <p>         Zeul, mai tare-nteţit, porneşte pe-Ahei să-i ajute; Deci se răpede-naintea oştirii şi strigă zorind-o: „Oare şi astăzi, Argii, vom lăsa noi să biruie Hector, Vasele el să ne ia şi să capete-naltă mărire?</p>
               <p>         Singur o spune şi-şi face o laudă, pentru c-Ahile Stă pironit la corăbii cu inima neîmpăcată.</p>
               <p>         Mare nevoie de-Ahile noi nu vom avea, dacă-n luptă Toţi ne-om sili înde-noi şi-apăra-ne-vom unii pe alţii.</p>
               <p>         Hai dar să facem cu toţii în felul cum eu vă voi spune: Umerii s-acoperim cu cele mai mari şi mai bune Paveze, capul s-ascundem sub chivere lucii, s-alegem Lăncile cele mai lungi şi cutezători să purcedem.</p>
               <p>         Eu voi păşi înainte şi-am toată nădejdea că Hector Nu va putea să mai ţie, oricât o fi el de năvalnic.</p>
               <p>         Cine-i voinic şi cu pavăză mică pe umăr, s-o deie Altuia care-i mai şubred, iar el să ia una mai mare.”</p>
               <p>         Zise, şi ei auzindu-l, voios după el se luară.</p>
               <p>         Armia-şi-o întocmiră, răniţi cum erau căpitanii, Unul, Ulise, pe aici, mai încolo Tidid şi-Agamemnon, Ei la tot insul grăbind dau arme şi schimbul făcură; Bune cei buni de război, cei slabi luau arme mai proaste.</p>
               <p>         După ce-apoi se gătiră cu paloşe lucii de aramă, Iute purceseră. Zeul Poseidon păşea înainte Şi-avea-n mâna-i vânjoasă o sabie straşnic de lungă, Care lucea ca un fulger. De el să s-apropie nimeni Nu cuteza nicidecum; fioru-i prindea pe oricine.</p>
               <p>         Oastea şi-orânduie atunci din parte-i şi falnicul Hector Şi se sumet amândoi, Poseidon albastru-mpletatul Şi al lui Priam fecior, la luptă din cele mai crunte, Unul pe-Ahei sprijinind, celalt pe Troieni, iar noianul Mării spre tabăr-Aheilor clocotitor se revarsă.</p>
               <p>         Oştile atunci laolaltă c-un strigăt nebun năvăliră.</p>
               <p>         Nu e nimic mai grozav, nici vuietul undelor mării, Când le izbeşte de mal suflându-le amarnicul Crivăţ, Nici bubuitul pârjolului când pe o vale de munte Focu-şi întinde văpaia şi-ncepe să arză pădurea; Nici vâjâitul de vifor, când el cu înverşun şi muget Îngrozitor ameninţă stejarii cei nalţi să-i doboare, Cum a fost groaznicul chiot al oştilor la năvălire.</p>
               <p>         Falnicul Hector întâiul chiti cu o lance pe Aias, Care sta-n faţă-i întors, şi nu-i dădu greş lovitura, Ci-i nimeri pe la piept cele două curele aninate, Cea de la spada ţintată-n argint, de la scut ceealaltă; Ele feritu-i-au fragedul trup. Şi-i fu ciudă lui Hector, Dacă văzu că din mână zadarnică-i fu lovitura Şi o dosi în duium ocolindu-şi primejdia vieţii.</p>
               <p>         Dar la fugire-i, de jos luând Aias Telamonianul Un bolovan din grămada ce sta ca proptele la vase Şi-ntre picioare se rostogoleau, şi trântind bolovanul, Spatele el îi pocni peste pavăz-aproape de ceafă; Hector, izbit de pietroi, rotitu-s-a-n jur ca sfârleaza.</p>
               <p>         Cum, de un trăsnet ajuns, se prăbuşe din rădăcină Rupt un stejar şi împrăştie straşnic miros de pucioasă, De-ncremeneşte oricine se află pe-aproape, când vede Cât de hain este fulgerul marelui Zeus; tot astfel Repede-n colb a căzut şi aprigul Hector, şi lancea I se desprinse din mâini, şi scutul şi coiful asupra-i, Şi-a zuruit peste el la cădere armătura de-aramă.</p>
               <p>         Iute alergară spre dânsul dând chiot Aheii; crezură Toţi că pun mâna pe Hector; ca ploaia cădeau azvârlite Lăncile asupra-i, dar nimenea n-avu noroc să-l înţepe Nici să s-atingă de el, căci repede-l împresurară Cei mai de frunte Troieni, Polidamas, Eneas, Agenor Şi-al Licienilor Domn Sarpedon şi Glaucos alesul.</p>
               <p>         Nici luptătorii ceilalţi nu steteră, ci se grăbiră Spre apărare ţiind în faţă-i rotundele scuturi, Soţii lui Hector din toi, luându-l pe braţe. – l purtară Până la caii cei iuţi care acolo, feriţi de bătaie, Stau la o parte cu-al lor vizitiu şi cu carul. De-acolo Ei spre cetate-l porniră, iar Hector gemea de durere.</p>
               <p>         Când au sosit pe la vadul frumos-curgătorului Xantos Cel cu vârteje de ape obârşite din veşnica slavă, Descălecară din car şi îndată cu apă-l stropiră; Hector în fire-şi veni după asta şi ochii deschise Şi, sprijinit în genunchi, vărsă un cheag negru de sânge, Dar se lăsă el în spate din nou şi pe ochii-i se-ntinse Noaptea durerii, căci tot îl ţinea pironit lovitura.</p>
               <p>         Cum văd Aheii că Hector acum e departe de-ncaier, Toţi la Troieni se îndeasă mai tare setoşi de bătaie.</p>
               <p>         Tabăr-asupra lui Satnios iutele Aias Oilidul Cel mai întâi, şi-l împunge cu lancea pe Satnios, care Fuse născut lui Enop de o gingaşă zână de ape La Satniois pe mal, când el păstorea o cireadă.</p>
               <p>         Aias, trăgaci iscusit, în coaste-l înţeapă de-aproape, El serăstoarnă pe jos şi-n juru-i Troienii şi-Aheii Prind să se-nhaţe la luptă pe viaţă şi moarte şi-acolo Sare la mijloc atunci al lui Pantus fecior, Polidamas, Lancea rotind, şi însuliţă-n umăr la dreapta pe fiul Lui Areilic Protoenor, şi acolo prin umăr îi trece Vajnica lance. El cade bufnind şi împumnă ţărâna; Chiuie din răsputeri şi strigă fălos Polidamas: „Iată ce poate feciorul lui Pantus! Vezi bine că lancea Nu i-a zburat în zadar din mâna-i vânjoasă. O poartă Prinsă de trup un duşman. Bag seama, toiag o să-i fie Ca să se sprijine el la mersu-i pe lumea cealaltă.”</p>
               <p>         Zise, iar lauda lui pe Ahei îi mâhni, şi mai tare Scoase din fire pe Aias, pe fiul cel mare şi vrednic Al lui Telamon, fiindcă pe-aproape, căzu Protoenor.</p>
               <p>         De-asta, când el o pornise, cu lucie suliţă Aias Iute-l ochi. De năpastă uşor se feri Polidamas Dându-se-n lături. În locu-i primi Arheloh lovitura Al lui Antenor fecior, căci moartea-i ursiseră zeii.</p>
               <p>         Arma-l ajunge sub coif unde capul cu ceafa se-mbină, Tocmai în şira spinării, şi coardele-i taie amândouă, Capul şi gura-i şi nările-ntâi s-au atins de ţărână Şi dup-aceea genunchii cu pulpele lui la cădere.</p>
               <p>         Strigă şi Aias atunci oşteanului bun Polidamas: „Vezi, Polidamas, şi spune-mi tu mie curat adevărul, Nu ne-o răstoarce de-ajuns acesta cu moartea-i pieirea Lui Protoenor? De rând nu-mi pare nici el, nici părinţii.</p>
               <p>         Ba după chip bănuiesc că-i frate ori fiu lui Antenor, Bun la strunitul de cai; că prea mult şi-aduce cu dânsul.”</p>
               <p>         Zise şi bine ghici. Îi duru pe Troieni, iar Acamas, Fratelui dând ocrotire, cu lancea lovi pe Promahos Beoţianul, când el târa pe-Arheloh de picioare; De-asta şi chiuie Acamas şi-Argiilor strigă cu fală: „Voi cei cu arcul viteji, care faceţi mereu pe grozavii Nu numai noi îndelung ne vom duce necazul şi greul, Fi-veţi şi voi doar odată striviţi ca voinicul acesta, Uite cum doarme Promahos acum toropit de-a mea lance, Dar trebuia răzbunată de mine mai repede moartea Fratelui meu, că de aceea şi poate între oameni oricine S-aibă un frate cu el, ca omoru-i apoi să răzbune.”</p>
               <p>         Zise, iar lauda-i asta umplu pe Argii de mâhnire Şi mai cu seamă-ndârji pe al oastei vultan Penelaos, De năvăli spre Acamas. Dar nu sta acesta să-nfrunte Furia lui Penelaos, şi-n locu-i căzu al lui Forbas Fiu Iliones, avutul în turme, iubitul de Hermes, Zeul averii, de aceea şi zeul îi dase destul-avuţie.</p>
               <p>         Forbas avu un fecior, unul singur, pe acest Iliones: Dar Penelaos acuma pe el îl ochi sub sprâncene, Tocmai la ochi, şi tâşnit îi fu ochiul, că lancea-l împunse Şi-i răsări în cerbice. Căzu Iliones şi-n ţărnă Stete cu braţe lungite. Dar scoase pe loc Penelaos Spada tăioasă şi-n ceafă-l izbi; împreună cu coiful Capu-i pocni la pământ. Sta încă năstruşnica lance Înţepenită în ochi. Ca pe-o floare de mac ridicându-i Ţeasta, zicea la Troieni Penelaos fălindu-se astfel: „Mergeţi acuma să spuneţi,Troienilor voi, la părinţii Bietului Domn Iliones să-şi plângă feciorul acasă, Doar şi femeia voinicului nostru Promahos, răsadul Lui Alegenor, destul va jeli pe bărbatu-i în ţară, Când de la Troia-napoi s-or întoarce-n corăbii Aheii.”</p>
               <p>         Asta el zise, iar dânşii pătrunşi de fioru-ngrozirii, Care-ncotro se uitau ca să scape de groaznică moarte.</p>
               <p>         Muzelor olimpiene, voi spuneţi-mi cine e-ntâiul Care-ntre-Ahei avu parte de pleanuri udate de sânge, Când a războiului cumpănă-ntoarse slăvitul Poseidon?</p>
               <p>         Aias cel mare întâiul cu arma ucise pe Hirtiu, Fiul lui Girt, căpetenia mizilor tari de vârtute307</p>
               <p>         Iar Antilohos pe Mermeros îl încolţi şi pe Falche Şi Merione pe doi, pe Moris şi pe Hipotion, Iar Perifet şi Protoon căzură sub arma lui Teucru; Pe Hiperenor, un cap de oştire, îl lovi în deşerturi Craiul Menelau, cu suliţa prin măruntaie-l străpunse, Sufletul lui Hiperenor prin rana-i deschisă deodată Se mistui şi a ochilor zare-i se stinse sub pleoape.</p>
               <p>         Sprintenul Aias Oilidul răpuse o mulţime, căci nimeni Nu era vrednic ca el şi bun de picior la gonirea Cetelor de luptători când ele luau fuga de spaimă.</p>
            </div>
            <div type="div2">
               <head>         Cântul XV</head>
               <p>Când după asta Troienii trecură părcanul şi şanţul Fuga luând şi-o grămadă pieriră de mânile-ahee, Numai aproape de care opriră şi-acolo stătură Galbeni de teamă, năuci. Dar Zeus din somn se deşteaptă Lângă soţia-i, zeiţa cu tronul de aur, pe culmea Idei, se scoală-ntr-un cot, spre tabără ochii şi-aruncă, Vede-n risipă fugari pe Troieni, şi gonindu-i din urmă Vede pe-Ahei şi pe zeul Poseidon alături de dânşii, Iar pe câmpie sta Hector întins, ocolit de tovarăşi; Firea-şi pierduse, cu greu mai putea să răsufle, din gură Sânge vărsa, că doar nu-i fuse dată lovirea din mâna Celui din urmă duşman. Îi fu milă lui Zeus de dânsul Şi, pe sub gene sălbatic privind, aşa către Hera Zise: „Abraşo, desigur a ta-i uneltirea vicleană Care pe Hector îl scoase din toi şi-a pus oastea-i pe fugă.</p>
               <p>         Nu ştiu de nu vei fi tu cea dintâi să te bucuri de rodul Astei haine urzeli, dacă nu te voi bate cu biciul.</p>
               <p>         Oare-ai uitat cum ai fost tu de sus spânzurată? Prinsesem Câte-un ilău de picioarele tale şi-n lanţuri de aur Braţele ţi le-ncordasem pe veci. În senin şi prin nouri Tu atârnai, iară sus pe Olimp obidiţi erau zeii; Nu putea nimeni atunci să s-apropie să te dezlege, Cum l-apucam de picior pe oricine-l zburam peste pragul Cerului, de ajungea leşinat la pământ. Dar eu totuşi Nu fui în stare să-mi năduş necazul că tu peste fiu-mi Hercule cu ajutor de la Crivăţ stârnit-ai furtuna Şi ca să-l pierzi pe viteaz i-ai dat drumul pe marea pustie Şi l-ai zvârlit pe la Coos, ostrovul cel bun de şedere.</p>
               <p>         Eu însă l-am izbăvit şi adusu-l-am iarăşi în Argos, Ţara păşunii de cai, după multele trude şi cazne.</p>
               <p>         Asta-ţi aduc eu aminte ca tu să te laşi de amăgire Şi să pricepi că de loc nu te-ajută iubirea, cu care M-ai înşelat, părăsind cu gânduri viclene Olimpul.”</p>
               <p>         Zeus vorbi, şi fiori au pătruns pe mărita zeiţă; De-asta răspunse pe loc şi-i zise cu vorbe ce zboară: „Martor iau cerul de sus, iau martor pământul acesta, Jur şi pe Stixul, şuvoiul din iad, care e jurământul308</p>
               <p>         Cel mai înalt şi mai straşnic al zeilor cei fără moarte, Jur şi pe capul tău sfânt şi pe patul ce ne împreună, Şi pe acesta zadarnic eu nu m-aş jura niciodată, Nu cu a mea învoire Poseidon, Cutremurul lumii, Strică lui Hector şi armiei lui şi ajut-aheimea, Ci de la sine o face cum inima-l povăţuieşte, Prinse doar milă de-Ahei, că-i vede cum pier la corăbii.</p>
               <p>         Dar mă voi duce eu însămi cu vorba pe el să-l înduplec Ca să ia calea-ncotro porunceşti, o stăpâne al furtunii.”</p>
               <p>         Ast-a zis ea şi-a zâmbit al lumii şi-al zeilor tată, Şi-astfel apoi i-arăspuns, rostindu-i cuvinte ce zboară: „Dacă mărita mea Doamnă, tu, Hero, de acum înainte Una cu mine-ai gândi şi alături mi-ai sta în divanul Zeilor, cred că Poseidon, chiar altfel de ar vrea el să fie, Repede, aşa cum vrem noi amândoi, o să-şi schimbe purtarea.</p>
               <p>         Dacă tu drept ai grăit şi cu tot înadinsul la mine, Du-te la zei chiar acuma şi cheamă pe Iris încoace Şi pe Apolon, arcaşul slăvit, ca îndată să meargă Iris la tabăr-Aheilor cei înarmaţi în aramă Şi împăratului mării să-i spuie să lase războiul Nezăbovind şi să plece la dânsul acasă, iar zeul Febos Apolon atunci la harţă să-ndemne pe Hector Şi să-i insufle tărie, să-şi uite durerea, de care Suferă încă şi-acum, şi aşa să dea piept cu Aheii Ca să-i înfrângă din nou, la mişelnică fugă silindu-i.</p>
               <p>         Ei risipindu-se atunci, năvală vor da la corăbii Unde tot colcăie-Ahile, iar el va oşti pe Patroclu, Dragu-i prieten, pe care-nainte sub ziduri la Troia Hector apoi o să-l culce, în vreme ce el va răpune Droaie de tineri voinici între care va fi şi Sarpedon, Fiul meu. Şi înfuriat va ucide pe Hector Ahile, Iar după asta eu face-voi neîncetat să urmeze Dinspre corăbii dosirea Troienilor până ce-Aheii Troia cea-naltă lua-vor apoi după sfatul Atenei.</p>
               <p>         Totuşi eu n-o să-mi astâmpăr mânia şi n-o să dau voie Nici unui zeu ca să vie să apere oastea danae Până ce n-oi împăca pe Ahile-mplinindu-i dorinţa Cum juruit-am întâi şi m-am învoit aplecându-mi Capul, în ziua când Tetis zeiţa-mi căzu la picioare Şi mă ruga să-l înalţ pe cuceritorul Ahile.”</p>
               <p>         Zise, iar Hera zeiţa, plecată la voia lui Zeus, Merse, din Ida pornind, pe marele munte Olimpul.</p>
               <p>         Tocmai ca gândul în zbor, când omu-i umblat şi când mintea-i, Ţări câte toate ştiind, gândeşte temeinic şi zice: „Duce-m-aş colo sau colo” şi-apucă tot felul de cale, Iute tot astfel atunci zbură în văzduh şi zeiţa Până sosi în Olimp. Acolo se duse la sfatul Zeilor cei adunaţi laolaltă-n palatul lui Zeus.</p>
               <p>         Cum o văzură, săriră ei toţi cu pocalele-ntinse.</p>
               <p>         Dânsa, lăsând pe ceilalţi, pocalul primi de la Temis309</p>
               <p>         Cea-mbujorată, căci Temis întâia-i ieşise-nainte Şi începu s-o întrebe pe dânsa cu vorbe ce zboară: „Hero, de ce ne vii oare aşa speriată? Pesemne Prea ai fost înfricoşată de soţul tău, fiul lui Cronos.”</p>
               <p>         Hera, crăiasa braţalbă, răspunse mâhnită zeiţei: „Nu mă-ntreba tu de asta, o Temis, că doară şi tu ştii Cât de avan este el şi plin de trufie. Ci haide, Vin' la bogatul ospăţ, aşază-te-n frunte cu zeii, Şi ai s-auzi împreună cu zeii ceilalţi câte chinuri Ne mai aşteaptă din partea lui Zeus. Şi-mi pare că de-asta N-o să se bucure oamenii toţi deopotrivă şi zeii, Chiar dacă unii mai stau pe aici la petrecere veseli.”</p>
               <p>         Asta vorbindu-le, zâna şezu. Auzindu-i vorbirea, Zeii oftară-n palatul lui Zeus. Cu zâmbet pe buze Hera stătu între ei, dar nu şi cufruntea senină Peste sprâncenele-i negre, şi zise cu ciudă la dânşii: „Ce nerozie, ne tot supărăm ca nebunii pe Zeus Şi năzuim să ne punem cu el şi din grai ori cu sila Să-l potolim pe tiran. Dar unde stă el, de departe Nu vrea să ştie de noi, nu-i pasă, căci el în putere Şi-n vitejie se crede-apriat mai presus de oricine.</p>
               <p>         De asta răbdaţi-i tot răul ce el fiecărui trimite.</p>
               <p>         Mi-e chiar acuma să nu-l fi lovit nenorocul pe Ares, Doar a căzut la război Ascalaf, care-i fuse-ntre oameni Cel mai iubit şi de care se zice că el i-ar fi tată.”</p>
               <p>         Asta ea spuse, şi Ares cu mânile-ntinse de jale Bate-se-n coapsele-i tari, se vaietă şi cuvântează: „Zeilor olimpieni, să nu vă-nciudaţi voi acuma Dacă mă duc la război. Eu voi să răzbun numai moartea Fiului meu; nu-mi pasă nici chiar de mă fulgeră Zeus Şi mi-o fi scris între leşuri, în sânge şi-n praf să-mi dau duhul.”</p>
               <p>         Asta rostind, a zorit apoi Groaza şi Spaima să-nhame Caii, iar el s-a încins cu armele-i scânteietoare.</p>
               <p>         Mai îndelung-ar fi fost şi mai îndrăcită pornirea Şi-nverşunarea lui Zeus atunci, dacă Palas Atena Grijă ducând tuturor şi temându-se chiar de-a lor soartă, Nu-şi lăsa tronul, pe care şedea, şi dând fuga prin tindă Nu se lua după Ares. Ea scutu-i răpi de pe umăr, Coiful din cap îi smuci şi din pumnul lui zdravăn luându-i Lancea, o puse-deoparte şi-aşa se răsti dojenindu-l: „Ares turbate, nebune, eşti dus de pe lume. Zadarnic Ai tu urechi de-auzit; pierdutu-ţi-ai capul, ruşinea.</p>
               <p>         N-auzi ce-acuma ne zise vestindu-ne Hera, zeiţa Care de-abia a venit de la Zeus, din muntele Ida?</p>
               <p>         Nu cumva vrei tu să fii copleşit de o groază de amaruri Şi să te-ntorci pe Olimp cu de-a sila, zdrobit de mâhnire, Iar pe noi toţi, care suntem aici, să ne-ajungă potopul?</p>
               <p>         El în curând va lăsa pe Troieni şi pe-Ahei şi-o să vie Înverşunat pe Olimp; năpustindu-se asupră-ne dânsul O să ne-apuce pe rând, pe toţi, vinovaţi, fără vină.</p>
               <p>         Te sfătuiesc dar să laşi supărarea iscată de moartea Fiului tău, că şi alţii mai buni şi mai tari de vârtute Cad şi-o să cadă mereu cât e lumea. Şi-apoi i-anevoie Viaţa la orişice neam şi odraslă de oameni să mântui.”</p>
               <p>         Zise şi-ndată pe tron îl duse pe Ares să şadă.</p>
               <p>         Hera, din sală ieşind, chemă pe arcaşul Apolon Ca şi pe Iris, a zeilor nemuritori vestitoare, Şi-amânduror le grăi dup-aceea cuvinte ce zboară: „Mergeţi pe Ida mai iute, c-aşa e porunca lui Zeus.</p>
               <p>         Cum veţi ajunge pe-acolo şi da-veţi cu ochii de dânsul, Faceţi întocmai cum el de la voi va pofti şi va cere.”</p>
               <p>         Asta rostindu-le, Hera se-ntoarse-napoi şi în scaun Se aşeză. Amândoi însă ei într-o clipă zburară Până sosiră pe muntele plin deizvoare şi fiare, Unde găsiră pe Zeus departe privind de pe-o culme, Sus pe Gargaros; un nor cu miresme plutea împrejuru-i.</p>
               <p>         Ei se opriră-naintea înnoratului fiu al lui Cronos, Care-i văzu bucuros şi n-avu mânie pe dânşii, Doar se grăbiră amândoi să asculte de spusele Herei.</p>
               <p>         El către Iris întâi aşa începu să cuvânte: „Du-te tu repede, Iris, vesteşte-mpăratului mării Tot ce din parte-mi demând, nimic nu scorni de la tine, Povăţuieşte-l să lase războiul, să curme bătaia, Şi să se ducă-napoi între zei ori la dânsul în mare.</p>
               <p>         Dacă el nu vrea s-asculte şi sfatul meu nesocoti-va, Seama să ia şi să chibzuie bine, căci poate el singur N-o să se bizuie, când o să tabăr la el, să mă-nfrunte, Oricât o fi de voinic, eu tot sunt cu mult mai puternic Şi mai în vârstă ca el, şi totuşi se-ncumet-a crede C-ar fi totuna cu mine, de care au frică şi alţii.”</p>
               <p>         Asta el zice, iar vinteşa zân-aripată-l ascultă Şi de pe Ida din munte ea zboară de-a dreptul la Troia.</p>
               <p>         Cum repezită din nouri ninsoarea sau grindina rece Zboară suflată de crivăţul care-nsenină văzduhul, Repede-aşa se coboară şi Iris la vale; s-abate Pe la slăvitul Poseidon, Cutremurul lumii, şi-i zice: „Tu cel cu plete albăstrii, care-ncercui pământul, Poseidon, Vin să-ţi aduc o solie din partea-narmatului Zeus.</p>
               <p>         Roagă-te el să te laşi de război, să te tragi din bătaie, Şi să te duci înapoi între zei ori în mare la tine.</p>
               <p>         Dacă tu n-o să-l asculţi şi nesocoti-vei rugarea, El ameninţă că vine pe-aici să se bată cu tine, Gata fiind de război. De aceea şi te sfătuieşte Armele să-i ocoleşti; el zice că-i mult mai puternic Şi mai în vârstă ca tine; tu totuşi te-ncumeţi a crede C-ai fi totuna cu dânsul, de care au teamă şi alţii.”</p>
               <p>         Dar mâniindu-se foarte, Cutremurul lumii răspunse: „Vai că semeţ mai vorbeşte, deşi e voinic, dacă silnic Vrea să mă-nstrune pe mine, un Domn deopotrivă cu dânsul.</p>
               <p>         Fiii lui Cronos sunt trei, şi toţi avem mamă pe Rea, Zeus şi eu şi al morţilor stăpânitor care-i Hades.</p>
               <p>         Lumea în trei fu-mpărţită, şi-o parte primi fiecare; 310</p>
               <p>         Marea căruntă de spume ca veşnică sălăşluire Mie la sorţ mi-a căzut, lui Hades a iadului beznă, Cerul întins i-a fost dat, cu norii şi slava, lui Zeus; Naltul Olimp şi pământul de-a valm-au rămas tuturora.</p>
               <p>         De asta eu n-am să mă iau după Zeus, deşi este tare, Dar liniştit el ca Domn să-şi cate de-a treia lui parte Şi cu tăria de arme să nu mă mai înfricoşeze Ca pe-un famen. Mai bine cu straşnice vorbe să-şi mustre Fiii, să-şi mustre şi fetele cele născute de dânsul, Care şi-aşa-s de nevoie siliţi să-i asculte porunca.”</p>
               <p>         Iris cea iute ca vântul aşa lui Poseidon îi zise: „Tu cel cu plete-albăstrii, care-ncercui pământul, prea aspru Şi duşmănos ţi-i răspunsul; să-l duc eu aşa chiar lui Zeus?</p>
               <p>         N-o să-ţi iei seama cumva? Se mlădie firea cea bună, Ştii că zăcaşele Furii se dau după cine-i mai mare.”311</p>
               <p>         Zeul al lumii cutremur la asta zeiţei răspunse: „Tare frumos e ce-ai spus tu din partea ta, Iris zeiţă, Bine-i când un vestitor e cuminte şi ştie măsura, Însă mă doare grozav, că tocmai pe unul ca mine, Domn deopotrivă cu el după cum ne-a fost partea şi scrisa, Zeus e gata să-l mustre cu vorbe din pizmă pornite; Eu îns-acum mă supun şi-năduş în mine năduful.</p>
               <p>         Dar încă una-ţi mai spun şi-aşa-l ameninţ; dacă dânsul N-ar ţinea seamă de mine, de Palas Atena, de Hera Şi de Hefest şi de Hermes, şi are să cruţe cetatea Troia cu zidu-i înalt şi n-o să mai vrea el s-o darme Şi aheimii cu asta să dea izbândire deplină, Una să ştie, că n-o să ne-mpace pe noi cât e lumea.”</p>
               <p>         Asta Poseidon rostind, din tabăr-Aheilor pleacă Şi se cufundă în mare, de plâng după dânsul Aheii.</p>
               <p>         Zise lui Febos Apolon atunci nouraticul Zeus: „Fiule, du-te la Hector, viteazu-narmat în aramă; Fratele meu care zguduie şi împresoară pământul Iată că-n mare s-a dus şi aşa s-a ferit de mânia-mi Înfricoşată, căci armele noastre puteau să răsune Până la zeii din iad, care stau împreună cu Cronos.</p>
               <p>         Dar pentru mine şi el mai bine-i că mi se supune, Furia sa potolind, căci altfel pe neasudate N-ar fi putut negreşit la bun capăt cu mine s-ajungă.</p>
               <p>         Ia dar tu pavăza cea-mpodobită cu ciucuri şi zdravăn Clatin-o şi pe Ahei dă în lături şi pune-i pe fugă.</p>
               <p>         Poartă tu însuţi, Arcaşule, grijă de Hector; însuflă-i Toată puterea şi focul avântului până ce-Aheii, Spre Helespont fugăriţi, sosi-vor napoi la corăbii.</p>
               <p>         Dar mai departe-ngriji-voi eu însumi cu fapta şi graiul, Ca după trudă şi-nfrângere-Aheii din nou să se-ntreme.”</p>
               <p>         Zise şi Apolon voios auzi părinteasca poruncă Şi de pe Ida din munte zbură ca vântosul erete, Pasărea neîntrecută la zbor, care-omoară porumbii.</p>
               <p>         Zeu-l găsi pe feciorul lui Priam şezând pe câmpie, Nu mai zăcea el întins. Din nou îşi venise în fire Şi cunoştea pe ai săi împrejur. Încetase sudoarea-i Şi horcăitul din el, aşa vru puternicul Zeus.</p>
               <p>         S-apropie de viteaz şi-i zise ţintaşul Apolon: „Ce şezi tu, Hector, aici cu inima împuţinată Singur, departe de toţi? Te-ajunse vreo nenorocire?”</p>
               <p>         Hector lui Febos atunci cu glas leşinat îi răspunse: „Cine, preabunule zeu, eşti tu care-mi faci întrebare?</p>
               <p>         Nu ştii pesemne că-n tabăra Aheilor pe la corăbii Vajnicul Aias, când eu omoram pe ai lui, cu o piatră Mă nimeri şi izbindu-mă-n piept mă opri la năvală?</p>
               <p>         M-am şi temut eu atunci să nu mă cobor în locaşul Morţilor, mi se tăiase doar numaidecât răsuflarea.”</p>
               <p>         Zise lui Hector din nou la asta ţintaşul Apolon: „Inimă prinde, căci iată pe cine tovarăş de arme Zeus din Ida-ţi trimite să-ţi dea ajutor şi proptire.</p>
               <p>         Febos Apolon sunt eu care pururi cu paloş de aur V-am ocrotit deopotrivă, pe tine şi-nalta cetate.</p>
               <p>         Hai dar, sileşte-ţi acuma oştirea ce luptă din care, Caii să mâne spre tabăr-Aheilor drept la corăbii.</p>
               <p>         Eu înainte păşind, întreg netezi-le-voi drumul Cailor, şi pe vitejii Ahei fugări-voi la vale.”</p>
               <p>         Astfel zicând îi dă mare putere păstorului oastei.</p>
               <p>         Cum odihnindu-se-n grajd, când orzul îi este nutreţul, Rupe căpăstrul un cal şi-n tropot s-aşterne câmpiei, Unde el este deprins la râu curgător să se scalde; Capul cu fală şi-l poartă pe sus, iar peste umăr Flutură coama-i în vânt, şi mândru de-a sa frumuseţe Sprinten îşi saltă genunchiul spre cai la păşunea-i ştiută; Repede astfel şi Hector îşi mişcă genunchii şi aleargă, Oastea din care silind după vorba ce zeul îi spuse.</p>
               <p>         Cum dacă haita de câini şi oamenii cei de la ţară Hăituie cerbul cornaci ori capra sălbatică-n munte, Dar seninarea şi-umbrosul desiş al pădurilor scapă Sălbătăciunea, că tot nu-i fusese sortită pieirea Însă la zgomotul haitei îndată le iese bărbosul Leu şi din cale pe toţi, cu toat-a lor grabă. – i abate; Astfel' nainte într-una se tot avântaser-Aheii Gloată, din săbii răzbind, din suliţi cu capete două.</p>
               <p>         Cum însă ei îl văzură pe Hector că umblă prin cete, Se-nfricoşară şi inim-atunci le căzu la picioare.</p>
               <p>         De asta şi-ndată vorbitu-le-a Toas Andremonianul, Cel mai şoiman din etoli, un meşter la ţinta cu suliţi, Bun şi la-ncaier pieptiş, de puţini biruit în ştiinţa Vorbei, când tinerii la vorbiri se-ntreceau în Ahaia.</p>
               <p>         Bine priindu-le, dânsul aşa începu cuvântarea: „Doamne ce văd eu în faţă-mi cu ochii-i o mare minune.</p>
               <p>         Cum a putut să învie din nou şi să scape de moarte Hector! Ne tot legănam fiecare din noi cu nădejdea C-are să moară de mâna lui Aias Telamonianul, Dar vreun zeu l-a ferit şi-l are sub pază pe Hector, Care zdrobi pe-o mulţime de-ai noştri şi iarăşi de acuma Poate va face la fel, doar nu peste voia lui Zeus, Detunătorul, cu atâta-nfocare stă Hector'nainte.</p>
               <p>         Hai dar, să facem cu toţii cum eu vă voi spune acuma: Gloatelor să poruncim să se dea înapoi la corăbii Şi numai noi care suntem în tabărăcei mai de frunte Tare să stăm, să ne-aţinem cu lăncile-n faţă-i întinse Şi să-l înfrângem pe el. Cât o fi de-mbulzit şi de grabnic, Poate s-ar teme cumva să se-ndese-ntre cetele noastre.”</p>
               <p>         Zise, iar ei auzind voios îi primiră cuvântul.</p>
               <p>         Soţii lui Aias atunci şi-ai craiului Idomeneus, Şi Merione şi Teucru şi Meges, potriva lui Ares, Toţi cu ai lor, colăcind pe cei mai viteji, se gătiră De-ncăierare cu Hector, cu armia lui. Într-aceea Gloatele-Aheilor se-napoiară curând la corăbii.</p>
               <p>         Cete porniră-nainte Troienii. În fruntea lor Hector Înainta cu paşi mari, cu umere-ascunse prin neguri; Febos Apolon în faţă-i mergea şi avea el în mână Groaznicul, înciucuratul şi falnicul scut, care-l dete Meşterul faur Hefest lui Zeus să-mprăştie spaimă Printre bărbaţi. Cu scutul acesta păşea el' nainte, Stau îns-Argiii vârtos. Şi iată, de o parte şi alta Strigăte mari izbucniră, zburară săgeţi de pe coarde Şi o grămadă de suliţi din sigure mâni vâjâiră, Unele se împlântară în trupul voinicilor, multe Înţepeniră pe drum în pământ; de pielea cea albă Nu se atinseră, şi erau totuşi flămânde de carne.</p>
               <p>         Cât a umblat liniştit cu pavăza Febos Apolon Ei îşi dau crunte loviri, cădeau dintr-o parte şi alta; Cum însă el înaintea Danailor cei din cotige Prinse să-şi vântuie arma dând ţipete îngrozitoare, Ei amorţiră de spaimă şi-ndată slăbiră-n vârtute.</p>
               <p>         Şi ca o turmă de oi sau cireadă de vite ce două Fiare le sperie noaptea-n amurg undeva pe la ţară, Neaşteptate venind, când nu e de faţă păstorul, Astfel Aheii de spaimă fugeau, că-i pusese pe goană Febos Apolon pe ei şi-nvingerea-i dete lui Hector.</p>
               <p>         Lupta se-mprăştie acum şi unul doboară pe altul Hector pe Stihiu întâi şi pe-Arcesilaos ucise, Unul era căpitan la Beoţi, celălalt un prieten Bun al oşteanului cel inimos Menesteus. Pe alţii Doi mai ucise Eneas cu arma, pe Medon şi Iasos, Medon, un frate al lui Aias. Născut era el de Oileus Nelegiuit, ci trăia în Filache, departe de casa Tatălui său, că-şi făcuse păcat cu o rudă de-a mamei312</p>
               <p>         Vitrege a lui, Eriopis, pe care-o luase Oileus.</p>
               <p>         Iasos era căpetenia celor veniţi din Atena Şi cunoscut ca fecior al unuia Sfel Bucolidul.</p>
               <p>         Iar Polidamas strivi pe Meciste, Polites pe Ehiu La îmbulzirea din frunte, şi-Agenor ucise pe Cloniu; Paris ochi pe Deioh în şirul întâi şi din fugă Umăru-n colţ de la spate pălindu-l, cu lancea-i străpunse.</p>
               <p>         Până ce biruitorii pe morţi să despoaie de arme, Peste părcan şi pe şanţ Aheii-napoi o zbughiră Care-ncotro şi s-ascunser-acolo sub zid, de nevoie.</p>
               <p>         Hector atuncea răcnind, pe-ai săi începu să-i îndemne: „Iureş, voinici, la corăbii; lăsaţi sângeratele pleanuri.</p>
               <p>         Cum voi vedea pe-oarecine prin lături departe de vase, Eu pedepsi-l-voi cu moartea şi nu-i vor da cinstea din urmă Rudele lui să-i îngroape cenuşa, ci cânii şi corbii Au să se-ndoape din trupu-i zvârlit înaintea cetăţii.”</p>
               <p>         Zise şi-ndată cu biciul plesni telegarii pe umăr.</p>
               <p>         Cetele sale pe rând înteţi şi le aprinse. Troienii Toţi îşi mânau asmuţind cu straşnice chiote caii Cei purtători de telegi. Nainte apucându-le Febos Marginea şanţului o nărui uşor cu piciorul Şi, prăbuşind-o prin şanţ, pe acolo podi el o cale Lată şi lungă doar numai cât bate o lance-aruncată De un bărbat care-ncearcă la jocuri să-şi vadă tăria; Tabără-ntins pe acolo Troienii glotiş, iar Apolon Merge-nainte cu pavăza-i cea sclipitoare şi surpă Zidul Aheilor lesne de tot. Cum aproape de mare Un copilaş, când se joacă şi-şi face din prund jucărele, Iar le răstoarnă din joacă cu mânile şi cu piciorul Astfel, Apolon, tu irosit-ai uşor stăvilarul Muncă şi trudă făcută de-Ahei şi-nlesnitu-le-ai fuga.</p>
               <p>         Dânşii abia la corăbii, oprindu-se, s-adăpostiră.</p>
               <p>         Se îndemnau înde-ei şi cucernic cu braţe-nălţate Zeilor tare cu glas se rugau tuturor fiecare; Şi mai fierbinte era rugăciunea rostită de Nestor, Turnul ahaic. El zise, spre ceru-nstelat ridicându-şi Braţele: „Dacă vreodată în Argos mănosul, noi, Doamne, Pentru întorsul acasă, rugându-te arsu-ţi-am buturi Grase de bou sau berbec, iar tu ne-ai dat semn de-nvoire, Adu-ţi aminte de noi şi-nlătură ceasul pierii; Nu lăsa, Doamne, pe Ahei cumva să-i doboare Troienii.”</p>
               <p>         Ast-a zis el, şi c-un tunet cumplit bubui înţeleptul Zeus din nori ţiind seamă de ruga bătrânului Nestor.</p>
               <p>         Când auziră Troienii acest bubuit al lui Zeus, Mai cu-nfocare spre-Ahei, de harţă setoşi, năvăliră.</p>
               <p>         Cum un talaz uriaş pe largile căi ale mării Peste pereţii corăbiei cotropitor se revarsă, Când e săltat de furtuna ce-nalţă mai vajnice valuri; Tocmai aşa, chiuind, pe zid se urcară Troienii, Caii-năuntru-şi mânară şi-n dos la corăbii din suliţi Se încleştară. Ei lupta duceau din telegi, iar Aheii Se apărau de pe vasele negre cu felul de arme Care pe-acolo le-aveau de slujit în războiul pe mare, Înmănuncheate prăjini cu ciocuri de aram-ascuţite.</p>
               <p>         Iară Patroclu, cât timp înainte Troienii şi Aheii Dat-au bătaia la zid, afară de repezi corăbii, Merse la cortul viteazului soţ Evripil, şi cu vorba Sta-nveselindu-l pe el şi pe rana-i cea grea presărându-i Leacuri ce-alină durerile amare, iar când mai pe urmă Zidul văzu năruit de duşmani şi-auzi de departe Ţipătul înfricoşat al Aheilor, tropotul fugii, Scoase Patroclu un gemet atunci şi cu palmele-n coapse El se bătu de necaz şi îndată rănitului zise: „Nu pot aici să mai stau, oricât ai nevoie de mine, Tu, Evripile, căci mare-i pârjolul ce-acuma se-ncinse; Las'să te mângâie unul de-ai tăi şi să cate de tine.</p>
               <p>         Eu mă răped la Ahile şi am să-l grăbesc să ia parte Ne'ntârziat larăzboi, căci poate vr'un zeu să-mi ajute Şi-am să-l înduplec, e bun doar îndemnul ce vine de-alături De la prieteni.” El zice şi-o ia la picior. Iar Aheii Stau îndârjiţi la năpada Troienilor. Nu puteau însă De la corăbii pe ei, deşi mai puţini, să-i abată.</p>
               <p>         Dar şi Troienii cu carele nu izbuteau să răzbată Cetele-Aheilor şi să pătrundă la stolul de vase.</p>
               <p>         Ca un dreptar ce-l întinde la bârnele unei corăbii313</p>
               <p>         Meşterul cel iscusit care, povăţuit de Atena, Tot meşteşugul şi-l ştie deplin la clăditul de vase, Astfel în dreaptă măsură-ncordată stătu bătălia.</p>
               <p>         Unii pe aici s-opinteau, ceilalţi pe la alte corăbii.</p>
               <p>         Hector atunci se ivi înaintea slăvitului Aias, Ci în zadar la un vas amândoi se căzneau, că nici Hector Nu izbutea să-l alunge şi vasul s-aprindă, nici Aias Să-l depărteze pe el, fiindu-i pe alăturea zeul.</p>
               <p>         Numai pe unul Caletor, fecior al lui Clitiu, când merge Vasul să ardă, cu suliţa Aias în piept îl împunge, Cade Caletor bufnind şi tăciunele-i scapă din mână.</p>
               <p>         Hector, îndată ce vărul şi-l vede de-aproape cu ochii Astfel în colb tăvălit înaintea corăbiei negre, Strigă vârtos la Troieni şi la oaste-ajutoare zorindu-i: „Hei, Licieni şi Troieni, Dardani luptători din aproape, Nu vă mai daţi înapoi, oricât e strâmtoarea de mare.</p>
               <p>         Voi pe Caletor păziţi, ca să nu mi-l despoaie duşmanii; El a căzut chiar acum în tabără, aici la corăbii.”</p>
               <p>         Zise şi luciul bold chiti el asupra lui Aias, Nu-l nimeri pe viteaz, ci pe fiul lui Mastor Licofron, Soţ de-al lui Aias venit din Citera la dânsul acasă, Când omorâse pe unul în ţara cea sfântă-a Citerii, Peste ureche la cap cu aram-ascuţită-l ajunse Unde stătea lângă Aias şi-n praf el pe spate din coada Vasului s-a răsturnat cu trupul sleit de putere.</p>
               <p>         Cum îl văzu. – nfiorat, se întoarse la frate-său Aias: „Dragul meu Teucru, nu vezi? Ucis ni-e bunul tovarăş, Fiul lui Mastor, pe care amândoi, când veni din Citera, Ca pe un tată-l cinsteam în casa părinţilor noştri.</p>
               <p>         Hector acum îl răpuse pe el. Dar unde ţi-i arcul Repede ucigător care ţi-e dăruit de Apolon?”</p>
               <p>         Zice, iar Teucru ia seama şi aleargă pe-aproape de Aias; Arcul îşi ţine strunit, de săgeţi îi e doldoră tolba, Prinde să tragă-n Troieni şi-o ia repede. Pe-al lui Pisenor Fiu arătos nimeri, unul Cleitos, anume ortacul Lui Polidamas, slăvitul fecior al oşteanului Pantus.</p>
               <p>         Frânele avea el în mână, căci el îi era vizitiul Şi, ca să placă lui Hector, mânase teleaga pe unde Forfota de înglotire mai deasă era şi-l ajunse Răul de care, cu toată dorinţa, să-l apere nimeni Nu mai putu, căci amar în ceafă-l pătrunse săgeata Şi-alunecă el din car. Se traseră caii şi carul Gol hurui. Ci îndată văzu Polidamas şi-n faţa Cailor se repezişi, apucându-i de hăţuri, îi dete Lui Astinoos, fecior al unui viteaz Protiaon, Şi-i porunci înadins să-i ţie pe-aproape, cu ochii Ţintă la el; apoi iară se duse prin oastea din frunte.</p>
               <p>         Teucru o altă săgeată şi-asupra-narmatului Hector Mai aţinti şi ar fi fost isprăvit la corăbii războiul Dacă lui Hector atunci i-ar fi dat lovitura de moarte.</p>
               <p>         Dar luă seama pe loc temeinica minte-a lui Zeus, Ocrotitorul lui Hector, şi nu da lui Teucru mărirea; Struna cea bine sucită, când Teucru o trase pe arcul Cel minunat, el i-o rupse şi dete-ntr-aiurea săgeata Cea-ngreuiată de aramă. Lui Teucru-i căzu atunci arcul Şi înfiorându-se, el se plânse la frate-său Aias: „Vai, negreşit că un zeu ne face cu totul deşeartă Ţinta; el arcul din mână-mi smuci şi îmi rupse şi struna Cea de curând răsucită. – nnădită chiar azi dimineaţă Ca să mai ţie, oricâte săgeţi ar zbura de pe dânsa.”</p>
               <p>         Aias Telamonianul îndată lui Teucru răspunse: „Dragul meu, lasă deoparte săgeţile tale şi arcul, Ţi l-a vrăjit vreun zeu pizmuindu-ne soarta şi neamul.</p>
               <p>         Haide, ia suliţa lungă şi pavăza-ţi pune pe umăr, Bate-te-aşa cu Troienii şi ia tu la zor şi pe alţii.</p>
               <p>         Chiar dacă biruie dânşii, să nu ne ia vasele-ncalte Fără de caznă şi greu. La luptă dar fie-ne gândul.”</p>
               <p>         Astfel îi zise, şi Teucru se duse şi-n cort lăsă arcul, Puse pe umăr un scut din straturi de piele vr'o patru, Puse şi-n capu-i vârtos o chivără bine lucrată Şi cu o coadă de cal care-n vânt flutura-ngrozitoare, Şi luând ţapăna lance cu vârf ascuţit de aramă, Teucru se duse-apoi iute şi stete cu Aias alături.</p>
               <p>         Hector, îndată ce vede stricat meşteşugul lui Teucru, Strigă prelung la Troieni şi la soţii de arme-mboldindu-i: „Hei, Licieni şi Troieni, Dardani care bateţi de-aproape, Fiţi, o prieteni, bărbaţi. V-aduceţi aminte de-al vostru Aprig năvalnic îndemn acum la corăbii. Cu ochii Mei am văzut nimicite de Zeus săgeţile unui Mare viteaz. Şi e lesne-a cunoaşte puterea lui Zeus, Fie că dăruie el biruinţa şi-nalţă pe oameni Ori i-oropseşte de tot şi nu vrea să-i ia-n apărare; Astfel acum el scade pe-Ahei, iar pe noi ne ajută.</p>
               <p>         Hai dar, vă bateţi glotiş la corăbii. Iar dacă vreunul Are să cadă lovit sau împuns, după cum i-a fost scrisa, Poate să moară; frumos e când mori apărându-ţi moşia, Doar îţi rămân după tine nevasta şi fiii tăi teferi, Casa şi averea-ţi vor fi neatinse, de-ndată ce-Aheii314</p>
               <p>         Au să ia calea-napoi la corăbii spre scumpa lor ţară.”</p>
               <p>         Asta grăindu-le însufleţi şi-aprinse oştirea.</p>
               <p>         Aias aşijderea-oamenii şi-mbărbăta: „Să vă fie Vouă ruşine, Argii! Ori astăzi murim la corăbii Ori le scăpăm de primejdia focului ce le-ameninţă.</p>
               <p>         Vă-nchipuiţi, dacă vasele fi-vor în mâna lui Hector, C-aţi mai ajunge pedeştri în ţara părinţilor voştri?</p>
               <p>         N-auziţi oare cum armia-ntreagă-şi înflacără Hector Şi-nverşunat e, turbat să dea foc şi pârjol la corăbii?</p>
               <p>         Nu-şi cheamă doară la horă el tabăra, ci la bătaie, Sfatul mai bun de urmare din parte-ne e numai unul, Toată vârtutea să punem, cu toţii pieptiş să ne batem, Dar e mai bine odată să ştim ce ne-aşteaptă, potopul Ori mântuirea, decât noi să fim irosiţi într-o harţă Crâncen-aşa la corăbii de alţii mai slabi în putere.”</p>
               <p>         Asta vorbindu-le, însufleţi şi aprinse oştirea.</p>
               <p>         Hector ucise pe Schediu, fruntaşul foceilor, fiul Lui Perimede. Străpuns de Aias, căzu Laodamas, Falnicul Antenorid, căpetenie a celor pedeştri.</p>
               <p>         Iar Polidamas ucise pe Domnul epeilor Otos Cilenianul, prieten şi soţ de război al lui Meges, Care aţintindu-l, aleargă, ci-n lături se dă Polidamas, Şi lovitura-i dă greş. Nu lasă doar Febos să piară Fiul lui Pantus în creştetul armiei celor din frunte.</p>
               <p>         Lancea lui Meges atunci se-nfige în pieptul lui Cresmos, Care şi cade bufnind, iar el îl despoaie de arme.</p>
               <p>         Tabăr-asupră-i Dolop, dibaciul în suliţi, feciorul Celui mai bun luptător, al unuia Lampos, răsadul Lui Laomedon, om prea încercat în avântul războinic; Şi pe la mijloc în pavăză-mpunge cu lancea pe Meges El în răpezu-i atunci, dar îl scapă pe Meges ferindu-l Plăcile de la pieptarul adus de-al lui tată Fileus Dar preţuit din Efira cândva, de la râul Seleis.315</p>
               <p>         Lui i-l dăduse un Domn Eufetes, fiind al lui oaspe, Veşnic în luptă s-o poarte ca pază de arme duşmane Cum de primejdie acuma păzi pe fecioru-i. Pe urmă Meges chiti pe Dolop cu suliţa-n coiful de-aramă Sus, chiar în creştet, sub coada tufoasă de cal, şi de-acolo Rupse el tufa de păr, şi ruptă ea-i cade întreagă Mândră pe ţărnă lucind în noua vopsea de porfiră.</p>
               <p>         Când mai lupta încă Meges şi-avea el nădejde să-nvingă, Iată veni să-l ajute Menelau cel aprig în arme Şi furişându-se el pe lângă Dolop, de la spate Umărul lui nimerind cu lancea-nainte avântată Pieptu-i străpunge; pe brânci deodată Dolop se prăvale Şi peste el se arunc-amândoi ca să-l prade de arme.</p>
               <p>         Fraţilor săi tuturor dă zor acum Hector să lupte Mai cu-nadins. Întâi ocărăşte pe-al lui Hichetaon Vladnic fecior, Melanip, care. – n vreme ce încă duşmanii316</p>
               <p>         Nu se iviseră, boii chiloşi păstorea în Percote, Dar la venirea Danailor pe-ncovoiate corăbii Iar mai veni el la Troia, şedea la palatul lui Priam, Care-l iubea ca pe-un fiu, şi era între oameni acolo Unul din cei mai cu vază. La el se răstea dojenindu-l Hector: „Aşa fără păs ne-omlăsa, Melanipe? Se poate Ţie de bietul Dolop, de vărul tău mort, să nu-ţi pese?</p>
               <p>         Nu vezi cum umblă la el şi cată să-l prade duşmanii?</p>
               <p>         Hai după mine, căci trebuie noi să ne batem de-aproape Pân-om zdrobi pe duşmani ori ei ne vor sparge cetatea Din temelii şi ucide-vor locuitorii.” Cum zise Şi-nainta el grăbit, ca un zeu îl urmă Melanipos.</p>
               <p>         Marele Aias atunci zorea pe Argii la încaier: „Fiţi, o prieteni, bărbaţi! Păziţi-vă numele, cinstea Şi-ntreolaltă ruşinea în toiu-ncleştării cumplite.</p>
               <p>         Scapă mai mulţi decât mor, când oamenii nu-şi pierd ruşinea; Dacă ei însă iau fuga. – i aşteaptă-njosirea şi moartea.”</p>
               <p>         Asta vorbi şi Argiii sileau între ei să s-ajute.</p>
               <p>         Graiul aminte-i luară, cu garduri de aramă-ngrădiră Vasele lor, când Zeus mâna pe Troieni la bătaie.</p>
               <p>         Lui Antiloh îi da zor Menelau într-asta zicându-i: „Nu e niciunul de-ai noştri mai tânăr ca tine, voinice, Nici de picioare mai bun şi nici mai cu vlagă la harţă, Hei, dac-ai vrea să te arunci cu arma să culci pe-oarecine!”</p>
               <p>         Zise şi-n urmă-i se dete. Antiloh, înteţit, de la şirul Celor dintâi răsări şi-mprejur aruncând o privire Suliţa şi-o repezi. În lături feriră Troienii, Arma-i lucioasă zărind. Dar nu-i fu zadarnică ţinta, Ci nimeri pe al lui Hichetaon fecior Melanipos, Care mergea spre bătaie, şi-n piept îl păli pe la sânu-i; Cade viteazul bufnind şi moartea-i acoperă ochii.</p>
               <p>         Sare la el Antiloh. Precum un copoi năpădeşte Puiul de ciută rănit, pe care, când iese din cuibu-i, Un vânător îl ocheşte-nainte şi-i seacă tăria; Astfel sări, Melanipe, la tine cu suflet sălbatic Ca să te prade-Antiloh. Dar Hector ia seama şi-aleargă, Iese-nainte. – l întâmpină unde e-ncinsă bătaia.</p>
               <p>         Cât e de sprinten oştean, nu-i chip să-l înfrunte al lui Nestor Fiu, o tuleşte sfios cum fiara de rău făcătoare, După ce sfâşie un câne sau pe un văcar la cireadă, Fuge-nainte ca leota de oameni să vie-nglotită; Astfel şi el o zbughi. Da ţipete straşnice Hector, Armia lui după el, şi asupra-i lovirile plouă.</p>
               <p>         Cum el sosi între ai lui, se-ntoarse şi stete-ntre rânduri.</p>
               <p>         Dar luptătorii Troieni ca leii cei lacomi de carne După povaţa lui Zeus se-nspulber-acum spre corăbii.</p>
               <p>         Zeul mereu le dă-mbold şi inima-nflacără-ntr-înşii, Moaie, sminteşte pe-Ahei şi le ia biruinţa din mână.</p>
               <p>         Numai lui Hector vrea el să-i dea izbândire şi slavă, El în corăbii s-arunce văpaia de foc care arde Neobosit, să-mplinească rugarea pustie-a zeiţei Tetis, căci nu-aştepta înţeleptul, puternicul Zeus, Flacăra unei corăbii aprinse să vadă cu ochii.</p>
               <p>         Şi după asta voia pe Troieni să-i alunge Danaii De la corăbii spreziduri şi lor să le dea biruinţa.</p>
               <p>         Asta gândind, el împinge pe fiul lui Priam spre vase, Dar de la sine şi el fioros se dă-n vânt, se răpede Parcă-i turbat ca şi Ares când arma roteşte, ca focul Pustiitor ce s-aprinde pe plai în desişul pădurii.</p>
               <p>         Gura-i de furie-i spumegă, ochii sub crunte sprâncene Flacări revarsă din ei şi groaznic pe tâmple-i se zbate Coiful mişcându-se-n vânt la zbuciumul marelui Hector, Căci pe viteaz din văzduh îl ajută şi-l apără Zeus, Care pe el îl cinsteşte şi-l umple de slavă: doar singur Luptă cu-atâţia bărbaţi şi-i scris ca viaţa să-i fie Scurtă, căci iată curând îi apropie ziua pieirii Palas Atena, când el o să cadă zdrobit de Ahile.</p>
               <p>         Luptă viteazul acuma să spargă bărbatele rânduri, Cearcă oriunde e gloată mai multă şi arme mai bune.</p>
               <p>         Totuşi nu poate răzbi, cu toată râvnirea, şi-Aheii Tot mai ţin piept, înglotire-ncheiată vârtos ca o stâncă 'Naltă pe malul râpos care stăruie tot neclintită, Nu vrea să ştie când vin vâjâind viforoasele vânturi Şi o izbesc clocotind ale undelor namile negre; Astfel în faţa Troienilor stau neclintiţi şi Aheii.</p>
               <p>         Dar, ca un foc strălucind în gloată zvârlitu-s-a Hector Şi-a năpădit pe duşmani precum o corabie iute Înviforatul talaz mărit de furtuna din nouri O cotropeşte şi-n spumă o-nvăluie toată, iar vântul Urlă-n vintrele năprasnic, de tremură corăbierii Bieţii de spaimă cuprinşi, îi paşte doar moartea de aproape; Astfel şi inim-Aheilor se zbuciuma îngrozită.</p>
               <p>         Cum năvăleşte năprasnic un leu în cireada de vite, Care cu miile pasc pe o luncă la balta cea mare, Stă între ele păstorul, căci nu se pricepe cu fiara Luptă să dea şi să mântuie vita cornace; de-aceea Dânsul aleargă mereu laolaltă cu boii din frunte Ori cu ceilalţi mai zăbavnici, iar leul la mijlocul turmei Sare şi-ngheară un taur şi vitele fug speriate; Astfel Aheii, de groaza lui Hector şi-a tatălui Zeus, Se-mprăştiară cu toţii. Iar Hector ucise pe unul Zis Perifet din Micena, voinicul născut din Copreus, Care lui Hercule veşti aducea de la crai Euristeus.</p>
               <p>         Mai puţin vrednic a fost părintele-i care-l făcuse Mult mai destoinic pe el; de sprinten ce-a fost, de cuminte Şi de războinic era un fruntaş în Micena. Şi tocmai El se brodise lui Hector să dăruie o fală mai mare.</p>
               <p>         Cum el coti să ia fuga, pe muche izbit îi fu scutul Cel pân'la poale de lung, opreliştea ţintei duşmane; Şi-mpiedicat el atunci pe loc se răstoarnă şi coiful Zăngăne-nfricoşător pe la tâmplele lui la cădere.</p>
               <p>         Hector îl vede lungit, dă proaşcă la el, şi cu lancea Pieptu-i răzbate şi lângă tovarăşii lui îl omoară; Nu mai putea să-l ajute niciunul, cu toată mâhnirea, Toţi aveau groază de Hector. Şi iată că-n faţă-le acuma Vasele-Aheii aveau, înapoi s-aţineau după şirul Vaselor trase-nainte, c-aici năvăliră Troienii, Şi de nevoie se daser-Aheii-napoi de la-ntâiul Rând de corăbii şi aici stătură posmol lângă corturi.</p>
               <p>         Nu se răzniră prin tabără, şi frica-i oprea şi ruşinea Şi necurmatul îndemn care ei şi-l dădeau laolaltă.</p>
               <p>         Dar mai presus de oricine. – ncepu să se roage moş Nestor, Veghea Danailor, de fiecare amintindu-i părinţii: „Fiţi, o, prieteni, bărbaţi! Păstraţi-vă-n sine ruşinea Faţă de oameni şi toţi să v-aduceţi aminte de-avutul Vostru de-acasă, de-ai voştri părinţi, de copii şi neveste, Fie că ei vă trăiesc ori poate sunt duşi de pe lume, Eu vă precad şi vă rog, de dragul iubiţilor voştri Staţi vitejeşte şi nu vă întoarceţi la fugă niciunul.”</p>
               <p>         Asta le zice şi-nflacără inima fieştecărui.</p>
               <p>         Palas Atena le ia de pe ochi un zăbranic de ceaţă Dată de un zeu, şi limpede acuma văzură Danaii Stolul de vase de-o parte, de alta băteliştea cruntă Şi pe vultanul de Hector şi armia lui de ajutoare Şi pe acei care stau înapoi în răgaz pe de lături Şi pe acei care tot mai luptau pe la repezi corăbii.</p>
               <p>         Dar inimosului Aias deloc nu-i tihneşte să steie Unde feciorii ceilalţi ai Aheilor şed la o parte, Ci se purta cu paşi mari, umbla pe podele de vase Beldia mare-nvârtind şi bună de luptă-n corăbii, Lungă de coţi douăzeci şi-n aramă vârtos blehuită.</p>
               <p>         Tocmai ca un călăreţ care ştie deplin călăritul, După ce-adună din stavă vreo patru fugari, le dă drumul Şi de la şes îi alungă pe şleaul spre marea cetate, Şi se aţine pe şleau, de rămân cu mirare privindu-l Mulţi, şi bărbaţi şi femei, cum dânsul, puternic şi singur, De la un cal la celalt de-a rândul el sare pe fugă; 317</p>
               <p>         Astfel şi Aias pe multe podele de repezi corăbii Tot se purta cu paşi mari şi glasu-i huia pân' la nouri.</p>
               <p>         Tot mai silea pe Danai cu răcnet-avan să vegheze Pentru corăbii şi corturi. Dar n-avea odihnă nici Hector Unde se afla în duium prin oastea-i cea bine-narmată, Ci ca şi vulturul murg, când zboară ca fulgeru-n stolul Înaripat care paşte pe maluri de râu câteodată, Gâşte, cucoare sau lebede albe gâtoase; tot astfel Hector dă drept înainte şi năzuie-ntr-una spre vasul Care-i cu ciocul cernit; cu mâna-i puternică Zeus Tot îl împinge din urmă şi oastea-mpreună cu dânsul.</p>
               <p>         Şi-o bătălie-nfocată s-aprinse din nou la corăbii.</p>
               <p>         Parcă de data dintâi veneau să se-ntâmpine oameni Proaspeţi şi neobosiţi, aşa era harţa de-aprinsă.</p>
               <p>         Numai un cuget aveau ei acum: pe de o parte Danaii Nu mai vedeau izbăvire de rău decât numai prin moarte, Însă Troienii au toată nădejdea că astăzi vor arde Vasele şi vor ucide pe-oştenii voinici din Ahaia.</p>
               <p>         Asta cu mintea gândind se-ncaieră unii cu alţii.</p>
               <p>         Hector ajunse din spate o corabie atunci: era vasul Mândru pe mare pluteţ ce-adusese pe Protesilaos Odinioară la Troia, dar nu-l mai întoarse în ţară.</p>
               <p>         Crâncen în jurul acestei corăbii se-nghesuie-Aheii Şi cu Troienii dau piept. Nu stau răsfiraţi să aştepte Săgetăturile lor şi nici lovitura de suliţi, Ci de aproape-ncleştaţi şi c-un singur îndemn, cu un suflet, Ei se sfâşie, se bat cu securi şi topoare ascuţite Ca şi cu platoşe mari şi din suliţi cu două tăişuri.</p>
               <p>         Paloşe multe frumoase-mbinate cu toarte în negru318</p>
               <p>         Ba de la umăr cădeau la pământ, ba din mâinile celor Care luptau, şi câmpia era potopită de sânge.</p>
               <p>         Hector o dată de vas apucându-se, nu-l mai slăbise, Zdravăn de creastă ţiind striga la Troieni îndemnându-i: „Repede aduceţi-mi foc, veniţi şi voi droaie, daţi buzna!</p>
               <p>         Astăzi e ziua de plată, ni-i dată de Zeus să punem Mâna pe vasele care pe-aici au venit fără voia Zeilor şi ne-au adus o groază de amaruri din vina Sfatului dat de mai-mari, care nu mă lăsară pe mine Lupta să dau la corăbii, cu toată a mea vrere şi-a oastei.</p>
               <p>         Dacă pe-atunci ne orbise pe noi Tunătorul din nouri, Iarăşi acuma tot el ne-mbărbată mereu şi ne nalţă.”</p>
               <p>         Zise, şi ei spre Argii dau iureş mai tare. Iar Aias Nu sta, fiind nevoit de loviri, ci de teamă se trase Mai la o parte spre laviţa lungă de şapte picioare, Podul de vas părăsind, şi-acolo-ncepu să s-aţie Şi de la vase cu arma înlătura pe oricine, Care-ndrăznea să aducă spre el în corabie focul Şi cu un strigăt avan pe Ahei întărta la bătaie: „Dragilor mei, ortomani din Ahaia, tovarăşi de arme, Fiţi, o prieteni, bărbaţi, şi nu vă lăsaţi pe tânjală.</p>
               <p>         Oare putem noi să zicem c-avem ajutoare la spate Ori vr'un mai bun stăvilar să ne apere de potopire?</p>
               <p>         N-avem aproape de noi o cetate-ntărită cu turnuri, Unde să fim apăraţi şi vreo altă putere de oameni, Ci-nghesuiţi de Troienii cei bine-narmaţi pe câmpie Stăm lângă mare pe aici departe de ţară. Nădejdea Toată în arme ne stă şi în vajnica noastră luptare.”</p>
               <p>         Zice. Şi tot mai vifornic zvânta mai departe cu lancea.</p>
               <p>         Şi pe oricare troian, care după porunca lui Hector Se-apropia cu tăciunele-aprins de-albiatele vase, Aias mereu îl ochea şi-l lua în primire cu arma; Doi şi vreo zece a răpus lovindu-i aşa la corăbii.</p>
            </div>
            <div type="div2">
               <head>         Cântul XVI</head>
               <p> Astfel luptau împrejurul corăbiei bine podite Când la Ahile veni şi-i stătu înainte Patroclu Trist şi cu lacrimi fierbinţi şi plânsu-i cura ca izvorul Care-şi prelinge pe-o coastă de stâncă cernite şiroaie.</p>
               <p>         Cum îl văzu pe prieten Ahile. – i fu milă de dânsul Şi glăsui către el rostindu-i cuvinte ce zboară: „Ce ţi-e, Patrocle, de plângi asemenea unei fetiţe Care se ţine de maică-sa-n drum, îi dă zor s-o ia-n braţe Şi de pulpan-apucând-o, o tot stinghereşte din fugă Şi se tot uită cu lacrimi în ochi şi se roagă s-o ieie?</p>
               <p>         Tocmai aşa, o Patrocle, verşi picuri de fragede lacrimi.</p>
               <p>         Ai tu ceva de vestit mirmidonilor poate sau mie?</p>
               <p>         Ori numai tu auzit-ai vreo ştire sosită din ţară?</p>
               <p>         Tată-tău, fiul lui Actor, s-aude că tot mai viează Şi-ntre ai săi mirmidoni mai vieţuie tata-mi Peleus, Singurii care, de mor, ne vor umple de jale nespusă.</p>
               <p>         Ori mi te doare pe tine că-n tabăra lor la corăbii Seceră moartea pe-ai noştri plătindu-le nelegiuirea?</p>
               <p>         Spune şi nu-mi tăinui, să o ştiu împreună cu tine.”</p>
               <p>         Tu suspinat-ai din greu şi ai zis, călăreţe Patrocle:319 „Scumpe prietene Ahile, tu, fruntea vitejilor noştri, Nu-mi bănui, că prea-i mult necazul ce sufer-Aheii.</p>
               <p>         Toţi căpitanii Danai, care fost-au în capul oştirii, Zac la-corăbii răniţi din suliţă ori din săgeată.</p>
               <p>         E săgetat şi voinicul născut din Tideu, Diomede, E-nsuliţat şi Ulise vestitul în lănci şi-Agamemnon, Şi din săgeată e-mpuns şi biet Evripilos în coapsă.</p>
               <p>         Leacuri destule ştiu vracii, de-aceea şi cată de dânşii Ranele lor lecuind. Dar tu eşti sălbatic, Ahile.</p>
               <p>         Doamne fereşte vreodată şi eu să mă supăr ca tine!</p>
               <p>         Tu al pierzării viteaz, la ce vei fi bun mai pe urmă Dacă nu-i aperi acuma pe-ai noştri de-a morţii urgie?</p>
               <p>         Neîndurate, desigur că nu ţi-a fost tată Peleus, Nu ţi-a fost mamă nici Tetis, din valuri născutu-te-a marea, Stânca din cremenea ei, aşa împietrit eşti la fire.</p>
               <p>         Dacă cumva te fereşti de vreo prorocie ştiută, Dac-a ta mumă cinstită vreo taină ţi-a spus de la Zeus, Hai şi trimite-mă-ncalte pe mine cu oaste de-a noastră; Poate s-aduc vreun bine Danailor, poate să-i mântui.</p>
               <p>         Dă-mi mie armele tale să-ncing şi să par la vedere Tocmai ca tine, că poate duşmanii pe loc se vor trage Şi vor putea să răsufle voiniciifeciori din Ahaia, Cei cotropiţi, şi avea-vor un pic de răgaz la bătaie.</p>
               <p>         Noi odihniţi pe urmă putea-vom uşor să respingem Pe obosiţii Troieni departe de vase şi corturi.”</p>
               <p>         Astfel smintitul se roagă de Ahile, menit doar îi fuse Singur să-şi ceară prilejul de moarte şi nenorocire.</p>
               <p>         Dar se împizmuie-Ahile cel iute ca şoimul şi zice: „Valei, ce vorbă mi-ai spus, Patrocle, tu viţă din Zeus?</p>
               <p>         Mie nu-mi pasă de vreo prorocire pe care-aş cunoaşte-o, Nici de la Zeus îmi spuse vreo taină cinstita mea mamă, Ci numai una mă doare grozav şi mă chinuie-ntr-una, Că mi-a luat înapoi răsplata trudirilor mele, El care-i Domn mai puternic, măcar că-i de o seamă cu mine; Asta mă doare cumplit, că mult pătimii pentru dânsa.</p>
               <p>         Tocmai pe-aceea ce-Aheii pe-ales ca răsplată-mi dădură Şi-am câştigat-o cu arma, când eu cucerit-am Lirnesos, Fără ruşine Agamemnon pe ea mi-a răpit-o din mână Parcă-aş fi fost venetic, un nemernic şi vântură-lume.</p>
               <p>         Dar să lăsăm la o parte ce-a fost, că doar nu-i chip în tine Veşnic mânia să porţi. Şi-apoi am şi spus-o-nainte: Ciuda mea nu va-nceta fără numai în ziua când focul Luptei şi clocotul ei va ajunge cumva la corăbii.</p>
               <p>         Hai dar îmbracă pe spate vestitele arme ale mele.</p>
               <p>         Pune-te-n frunte şi du pe ai noştri şoimani la bătaie, Dacă e drept că un nor de Troieni s-a lăsat la corăbii Cotropitor şi Aheii pe ţărmul bătut de talazuri Stau încolţiţi şi abia o bucată de loc le rămâne Şi-naintează spre ei cu toate puterile-i Troia Cutezătoare. Hei, Doamne, că nu-mi văd de aproape ei faţa Coifului meu strălucind! Ce iute ar fugi şi cu trupuri Gropile ar mai bucşi, dacă astăzi Atrid Agamemnon N-ar fi cu mine-nvrăjbit. Ei tabăr-acum ne-o-mpresoară, Moarte-ameninţă pe-Ahei şi nimeni nu-i apără. Lancea Lui Diomede Tidid nu mai fulger-acum căpiată Nici mai aud de departe cu greaţă un strigăt din gură Lui Agamemnon Atrid, răsună doar glasul lui Hector Crâncenul tot mai zorind pe ai lui, care acuma cu chiot Şesul întreg îl cuprind şi biruie-n luptă pe-ai noştri.</p>
               <p>         Dacă, Patrocle, tu vrei de la vase năpasta să-nlături, Tabără din răsputeri ca nu cumva ei să ne-nscrume Vasele şi să ne ieie putinţa de-ntoarcere acasă.</p>
               <p>         Ia îns-aminte şi-ascultă-mă, eu îţi dau sfatul din urmă: Dacă din partea Danailor vrei să mă bucur de-o mare Cinste şi vază, şi-Atrid să-mi aducă-napoi pe Briseis, Floarea mândreţii, ba chiar însoţită cu daruri bogate, Cum de la vase-i alungi, întoarnă-te, chiar dacă Zeus Cel care bubuie-n nouri te-ajută să capeţi mărire; Singur tu nu căuta fără mine să lupţi cu Troienii Şi bătălia să-nchei, că mare necinste mi-ai face, Nici bucuros de război, când tu pe Troieni o să-i zdrumeci Armia comănduind, s-o duci înaintea cetăţii; Mi-e nu cumva din Olimp la tine-mpotrivă să vie Unul din pururii zei, că prea-i este drag lui Apolon Neamul din Troia. Deci dă-te-napoi dacă vasele mântui; Las'pe câmpie ceilalţi mai departe să-şi ducă războiul.</p>
               <p>         Zeus părinte, tu Palas Ateno şi Febos Apolon, Fie ca nici un troian să nu scape de moarte, niciunul Dintre Ahei, numai noi amândoi să fim teferi, ca astfel Troia cu ziduri cu tot să fie de noi pustiită.”</p>
               <p>         Astfel atunci amândoi cuvântară în vreme ce Aias Sub lovituri începuse să şovăie-n luptă, îl frânse Voia lui Zeus şi arma duşmanilor tot aţintindu-l, Luciul său coif, într-una plesnit pe la tâmple, da sunet Straşnic şi-o ploaie de suliţi într-una îi curgea peste creasta Coifului său măiestrit. Iar umăru-i stâng obosise Ţapăn mereu ţiind scutul pestriţ, şi măcar că Troienii Nu-i dau o clipă răgaz cu armele, nu-l zguduiră.</p>
               <p>         Tot gâfâia el din greu opintind; un pârâu de sudoare I se scurgea de pe trup şi abia mai putea să răsufle, Singur în harţă fiind şi încercuit de primejdii.</p>
               <p>         Muzelor, spuneţi-mi voi, a'Olimpului locuitoare, Cum au dat foc la corăbii Troienii şi-au vrut să le ardă?</p>
               <p>         Hector cu-o sabie mare de-aproape a izbit pe-a lui Aias Lance de frasin, şi-ndată la gâtu-i, sub vârful de-aramă I-a retezat-o; dar Aias Telamonianul cu mâna Totuşi ştirbita sa lance a rotit, şi departe de dânsul Vârful de aramă se rostogoli zuruind la cădere.</p>
               <p>         Inima lui de viteaz deodată cu spaimă-nţelese C-asta-i de sus, de la zei, şi că Zeus înalt-tunătorul Cazna-i făcu de prisos voind pe Troieni să-i înalţe, Aias se trase din toi, şi ei în corabie focul Puseră, şi în curând se lăţi vâlvătaie nestinsă, Coada corăbiei prinse să ardă-mprejur. Iar Ahile Seama luă şi cu palmele-şi dete în coapse şi zise: „Sai, o mărite Patrocle, te suie-n teleagă şi zboară.</p>
               <p>         Iată, văd focul duşman la corăbii, văd flacăr-aprinsă, Vasele mi-e să nu pierdem, că nu ne mai scapă nici fuga.</p>
               <p>         Iute încinge-te-n arme, căci oastea-am să-adun deîndată.”</p>
               <p>         Asta el zice. Patroclu se ferecă-n lucie aramă, Pulpele-nfăşură-n dalbe pulpare întâi şi le prinde Cu cheutori de argint. La pieptu-i pe urmă-şi-ncinge Platoşa cea înstelată. – nflorată-a nepotului sprinten Al lui Eac şi pe umăr şi-aruncă un paloş de-aramă320</p>
               <p>         Şi bolduit în argint şi o pavăză vajnică mare, Pune şi-n capu-i vânjos o chivără bine lucrată, Sus cu o coadă de cal cu creastă ce fâlfâie groaznic.</p>
               <p>         Ia două ţapene lănci şi bine le-mpumn-amândouă.</p>
               <p>         Suliţa soţului său, care-i grea, oţelită şi mare N-o ia Patroclu, nu poate doar altul să umble cu dânsa, Numai Ahile-ntre-Ahei îşi putea învârti fioroasa Lance de frasinul din Pelion dăruită de Hiron Tatălui său oarecând spre a fi a vitejilor moarte.</p>
               <p>         Pe-Automedonte zori să-i înhame mai repede caii, El dup-Ahile i-a fost tovarăş mai vrednic de cinste, Cel mai statornic fiind fără preget să-i stea la poruncă.</p>
               <p>         Automedonte îndat-a-njugat telegarii cei repezi, Şargul şi Breazul, doi zmei ce zburau pe câmpie ca vântul.</p>
               <p>         Harpia cea-nspulberată pe ei lui Zefir îi fătase La păşunat pe o luncă, spre apele lui Ocheanos.</p>
               <p>         El mai alătur-apoi la cotigă pe mândrul Pedasos, 321</p>
               <p>         Cal dobândit de Ahile la spargerea Tebei, şi-i sprinten Calul; deşi-i muritor, se întrece cu cei fără moarte, La Mirmidoni într-aceea tot umblă Ahile grăbindu-i Arme să-mbrace cu toţii prin corturi. Întocmai ca lupii Lacomi de carne şi plini de tărie nespusă într-înşii, Care pe munţi, undeva, când cerbul cornaciu doboară, Prind să-l înhape, şi toţi au fălcile roşii de sânge, Şi dup-aceea în haită se duc la izvorul cu apa Întunecată şi apa limpesc cu o limbă subţire Doar pe deasupra şi varsă tot sângele supt şi li-i pieptul Tare şi ne-nfiorat, că plin e hrănitul lor pântec; Astfel păreau Mirmidonii, mai marii şi toţi căpitanii Şi vizitiul voinic al nepotului bun de picioare A lui Eac; Între ei stăruia şi da zor Peleianul, Caii cu carele lor şi oamenii gata să fie.</p>
               <p>         Repezi corăbii cin'zeci fuseser-aduse de-Ahile, Dragul lui Zeus, la Troia; şi avea fiecare din ele Câte cin'zeci de bărbaţi, dibaci la vâslitul pe laviţi.</p>
               <p>         El rânduise vr'o cinci să fie mai mari peste oaste, Oameni de-ai lui, credinceri, care-i fuseră lui sub poruncă.</p>
               <p>         Una din cete o mâna la război căpitanul Menestiu, Fiul cerescului râu Sperheos şi al Polidorei Cea din Peleus născută, frumoasă la chip, muritoare Împreunată c-un zeu, cu neobositul Sperheos; Dar după nume părinte-i fu Boros, al lui Perieres Fiu, care dând sumedenii de daruri ca zestre de nuntă Pe Polidor a luat. O ceată era sub Eudoros Fiul copilei lui Filas, o fată, mândreţe la horă, Care-i zicea Polimela. Pe ea ucigaşul lui Argos O îndrăgise văzând-o cu fetele prinsă la jocul Zânei vânatului cea înarmată cu arcul de aur, 322</p>
               <p>         Şi în cămara de sus furişându-se repede Hermes Izbăvitorul, cu ea se uni şi născu pe Eudoros Cel arătos, alergaci ca nealtul şi vrednic în arme.</p>
               <p>         Când Ilitia, zeiţa ce-ajută la naşteri, pe dânsul Teafăr în lume l-a scos şi văzu el lumina de soare, Fiul voinic al lui Actor, Ehecle, a luat de soţie Pe Polimela dând zestre la nuntă o groază de daruri, Iar pe Eudoros moş Filas acasă-l crescu îngrijindu-l Şi-i era drag ca un fiu. Venea după asta din gloată Pâlcul al treilea dus de Pisandru, feciorul războinic Al lui Memal, care-a fost mai tare ca toţi mirmidonii La mânuitul de lănci, dar nu-l ajungea pe Patroclu.</p>
               <p>         Iar înglotirea a patra în capu-i avea pe moş Fenix, a cincea Pe-al lui Laerches fecior, pe falnicul Alchimedonte.</p>
               <p>         După ce-Ahile pe toţi sub mândrele lor căpetenii I-orândui pe deplin, le ţinea cuvântare bărbată: „Nu uitaţi voi, mirmidoni, ce vorbe rosteaţi la corăbii Şi-nfricoşaţi pe duşmani fălindu-vă, când de mânie Încă eram stăpânit. Mă mustra fiecare zicându-mi: Rău mai eşti tu, Peleiene, cu fiere hrănitu-te-a mama, Om fără suflet ce eşti, la corăbii ne ţii cu de-a sila; Haide mai bine-napoi să ne-ntoarcem acasă pe mare, Dacă ţi-e inim-aşa copleşită de pizmă şi ciudă.</p>
               <p>         Astfel cârteaţi adunându-v-adese. Dar iat-acum ziua Faptelor mari de război, după care oftaţi înainte.</p>
               <p>         Hai dar, oricine-i bărbat să lupte vârtos cu Troienii!”</p>
               <p>         Asta grăindu-le, el le spori vitejia şi-avântul; Ei auzindu-şi pe Domnul, mai tare-ndesiră a lor rânduri.</p>
               <p>         Ca şi un zid ce la casa cea-naltă zidaru-l încheie Piatră cu piatră zidind, de înfruntă turbatele vânturi Se îndesară tot astfel şi coifuri şi scuturi boltite, Paveze, chivăre, oameni se tot răzimau înde-sine Şi s-atingeau încomatele coifuri de crestele lucii La o clintire din capete, că aşa era multă desimea.</p>
               <p>         Dar mai întâi înaintea oştirii întregi se gătiră Automedonte şi Meneţianul, erau cu un suflet Gata-nainte-a porni la război. După asta Ahile Merse la cort şi luând capacul deschise un sipet Împodobit şi frumos; i-l pusese-n corabie Tetis, Mama-i cu talp-argintie; ticsindu-l cu haine, cu mantii Nerăzbătute de vânt, cu cergi şi covoare miţoase.</p>
               <p>         Printre veşminte era şi o mândreţe de cupă, din care Nici un bărbat nu băuse vr'odată-n afară de dânsul, Nici închinase la zei, la niciunul, afară de Zeus: Cupa din sipet luând, o curăţă el cu pucioasă Şi după asta o spală cu limpede apă el însuşi Spală-se-n urmă pe mâini şi toarnă în cupă vin negru, Şi în ogradă la mijloc, în vreme ce-nchină el paos, Roagă-se-n slavă privind, îl aude de sus Tunătorul: „Zeus tu cel de departe, al Dodonei stăpâne pelasgic, Domn al Dodonei, iernatică ţară, pe unde se culcă323</p>
               <p>         Preoţii, Selii, pe jos cu picioarele-n veci nelăute; 324</p>
               <p>         Dacă vreodată, când eu m-am rugat, auzitu-mi-ai graiul, Şi m-ai cinstit pedepsind cu amar pe Ahei la corăbii, Iarăşi ascultă-m-acuma şi ruga din nou împlineşte-mi.</p>
               <p>         Eu am să stau înc-aici la staniştea vaselor noastre, Dar pe prietenul meu îl trimit la război cu-o mulţime De mirmidoni. Dă-i slavă, tu Cel care bubui în ceruri.</p>
               <p>         Inima i-o îmbărbată şi fă tu ca Hector să ştie, Dacă, el singur fiind, e meşter cumva la bătaie Bunul tovarăş al meu, sau numai atunci neatinse Fulgeră braţele lui, când şi eu sunt alături de dânsul.</p>
               <p>         După ce alungă potopul şi focul departe de vase, Fă-mi-l să vie-napoi în tabăr-aici la corăbii Nevătămat cu oştenii ceilalţi şi cu armele toate.”</p>
               <p>         Astfel în rugă-i a zis. Auzitu-l-a Zeus mintosul, Parte din rug-a primit, iar parte a respins-o; anume S-a învoit de la vase, din lagăr, s-abată războiul, S-a-mpotrivit la urarea întoarcerii lui de la luptă.</p>
               <p>         După ce ruga rosti şi făcu închinare lui Zeus, Merse la dânsul în cort şi-n sipet îşi puse paharul; El după asta ieşind, pe la uşă stătu înainte Vrând de acolo să vadă cu ochii încaierul crâncen Dintre Ahei şi Troieni. Purceser-atunci mirmidonii Toţi înarmaţi şi stoliţi, şi în urmă cu toată dârzia Se năpustiră-n Troieni. Cum roiul de viespi de pe cale Când şturlubatici copii, după cum li-i năravul şi firea, Le necăjesc şi le-ntartă-n viesparul din latura căii, Nişte nebuni, că la mulţi li se trage din asta şi moartea, Dacă pe-acolo cumva un drumeţ se întâmplă să treacă Şi pe nevrute le-atinge, deodată răsar îndrăzneţe, Zboară-ndârjite la el fiecare să-şi apere puii; Tocmai aşa îndârjiţi şi cutezători mirmidonii De la corăbii porniră, şi larma era necurmată.</p>
               <p>         Meneţianul cu strigăte povăţuia pe tovarăşi: „Voi, Mirmidonilor, ai lui Ahile tovarăşi de arme, Fiţi, o, prieteni, bărbaţi şi începeţi năvala spre cinstea Domnului vostru mărit care-i cel mai viteaz la corăbii Printre Argii, când alături staţi voi luptători din aproape, Şi ca să-şi vadă şi-Atrid Agamemnon acuma păcatul Ce l-a făcut necinstind pe întâiul viteaz din Ahaia.”</p>
               <p>         Asta zicând, a sporit tuturora puterea şi-avântul.</p>
               <p>         Deci năvăliră buluc la Troieni. Fioros răsunară Vasele, jur împrejur, la chiotul gloatei ahee.</p>
               <p>         Oastea Troienilor, cum a zărit pe bărbatul Patroclu Şi pe mânaru-i lucind în arme de aramă, Troienii S-au tulburat şi-ncepeau înglotiri de-ale lor să se-ndoaie, Cutremurate gândind că poate şoimanul Ahile S-a împăcat cu ai săi potolindu-şi mânia; de-aceea Şi căuta fiecare-ncotro să ia fuga să scape.</p>
               <p>         Suliţa lucie-ntâi răpede Patroclu pe unde Cetele mai îndesate roiau pe aproape la vasul Craiului Protesilaos, şi-acolo brodi pe Pirehmes, Care-adusese-n telegi pe oştenii Peoni din Amidon, 'Nalta cetate aşezată pe marginea râului Axiu.325</p>
               <p>         Umărul drept îi răzbi, şi în spate căzu pe ţărână Jalnic Pirehmes gemând. Peonii din juru-i deodată S-au răşchirat speriindu-se toţi de Patroclu la moartea Domnului lor, care fuse fruntaş la războaie. Şi astfel El de la vase înlătură focul şi-i stinge văpaia; Arsă rămase pe loc jumătate de vas, iar Troienii Fug într-un huiet avan şi asupră-le-Aheii s-aruncă Printre boltite corăbii şi valma era-ngrozitoare.</p>
               <p>         Cum de pe creştetu-nalt la o matahală de munte, Norii cei deşi risipind iubitorul de fulgere Zeus, Ies la iveală zănoagele, culmile, văile toate, Neţărmurit se dezvăluie atuncea seninul în slavă; Astfel pustiul pârjol gonind de la vase, Danaii Mai răsuflară puţin. Dar nu conteni bătălia; Tot cotropiţi de-Ahei, încă nu se clintiră Troienii De la corăbii, n-o rupseră încă la fugă spre ziduri; Tot mai ţineau încă piept şi în lături se dau de nevoie.</p>
               <p>         Lupta se-ntinse pe câmp şi un căpitan singuratic Culcă pe altul lovind. Voinicul Patroclu, întâiul, Când o zbughi Areilic, ajunsu-l-a repede-n coapsă Cu un bold ascuţit, prin carne arama-l pătrunde, Osul i-l sparse răzbindu-l, iar el, ameţit peste iarbă Lat se prăvale pe brânci. Menelau aţintă pe Toas, Pieptu-i fiind dezgolit de pavăza lui, şi-l doboară.</p>
               <p>         Aprig Filide, cum vede în faţă-i grăbit pe Amficlos, Iute-l apucă-nainte şi-l arde la şold, unde muşchiul Omului e mai vânjos şi acolo cu lancea-i despică Vinele, cade Amficlos şi noapte pe ochi i se lasă.</p>
               <p>         Bine cu-o lance chiteşte pe-Atimniu atunci al lui Nestor Fiu Antiloh, în coaste-i pătrunde ţuguiul şi-Atimniu Pică-nainte zdrobit. Dar iată că Maris, de moartea Fratelui său mâniat se răpede cu lancea-naintea Mortului gat-a strivi pe-Antiloh, dar sare al lui Nestor Fiu Trasimed ca un zeu, înainte-i apucă şi-n umăr Fără de greş îl ajunge, tăişul de muşchi îi jupoaie Braţul în partea de sus şi ciolanul îi sfarmă cu totul; Cade voinicul bufnind şi noaptea-i acoperă ochii.</p>
               <p>         Duşi au fost, astfel ucişi, în beznă tovarăşii vrednici Ai lui Sarpedon, perechea de fraţi, luptătorii Sprinteni la suliţi, copiii lui Amisodar, hrănitorul Iesmei turbate Himera, prăpădul atâtora-n lume.326</p>
               <p>         La Cleobul, care fuse luat de vârtej, se răpede Aias Oilidul şi-l prinde, şi-ndată pe urmă cu spada Cea cu frumosul mâner îi trage-n grumaz şi-l omoară; Sabia se înfierbântă întreagă de sânge, iar moartea Cea mohorâtă şi silnica soartă întunecă ochii Lui Cleobul. Peneleu se-ncaieră alături cu Licon, Lăncile însă dau greş, zadarnic le deteră drumul, Prind a se bate din săbii. Îi spintecă Licon în creastă Coiful cu coamă de cal, dar sabia lui în plăsele Sfarmă-se. Atunci Penelau în grumaz sub ureche-l înjunghie, Sabia-i toată se-nfige, şi numai de piele se ţine Capu-i acum atârnat, şi dusă fu viaţa lui Licon.</p>
               <p>         Iar Merione fugaci de picior îl ajunge pe-Acamas Tocmai în clipa când el se suie-n teleagă, şi-i seacă Umărul drept; iar el cade şi ceaţa-i învăluie ochii.</p>
               <p>         Idomeneu cu-arama cea crudă la gură-l împunse Pe Erimant şi la creştet sub creierul lui ascuţişul I-a răzbătut mai la vale şi oasele-i fură stropşite, Dinţii din gură-i ţâşniră şi-n sânge-i se stinseră ochii Şi izbucni şuruindu-i, din nări şi din gura-i căscată Sângele, iar peste el se lăţi întunericul morţii.</p>
               <p>         Astfel pe câte-un troian-naintaşii Danai toropiră Tocmai ca lupii prădaci care adulmecă mieii ori iezii Şi de la turmă răpesc pe acei care-i lasă negrija Unui păstor să ia razna la munte; şi cum îi văd lupii, Sar şi în colţii lor sfarmă nămaiele neputincioase; Repede-aşa la Troieni dau proaşcă Danaii, iar dânşii Fuga luară ţipând; uitaseră arma din mână.</p>
               <p>         Aias cel mare cu lancea mereu s-aţinea după Hector Cel ferecat în aramă, dar el, iscusitul în harţă, Umere late-nvelind cu scutul din piele de taur, Tot se păzea, auzind vâjâit de săgeţi şi de bolduri, Bine ştia că de acum biruinţa e-n partea cealaltă, Totuşi el sta neclintit şi tot şi-apăra pe tovarăşi.</p>
               <p>         Cum de pe culmea Olimpului norii în slavă se-nalţă Din strălucitul senin, când vine furtuna, tot astfel Vuietul fugii se-nalţă şi ţipătul de la corăbii, Nu mai bat calea-nturnată Troienii pe rând şi pe Hector Repede caii îl duc înapoi înarmat; părăsise Oştile-i care la trecerea şanţului se-mpiedicară; Şanţul în pripă sărind, o mulţime de cai de la care Sparseră osia lor şi roatele acolo-şi lăsară.</p>
               <p>         Zornic pe-Ahei îmboldind s-aţine din urmă Patroclu Moarte ţintind la Troieni. Cu chiote-n fugă de spaimă Umplu ei căile toate răznindu-se; până la nouri Volburi de colb se urcau şi-n trap înapoi spre cetate Caii fugari trepădau mai departe de vase şi corturi.</p>
               <p>         Carul cu strigăte-şi mână Patroclu oriunde Troienii Stau laolaltă posmol. La fugă bărbaţii sub osii Cad de pe care pe brânci şi carele-acolo se-mburdă.</p>
               <p>         Şanţul îl sare Patroclu-n teleaga ce-o trag după dânşii Zmeii cei nemuritori, de zei dăruiţi lui Peleus, Şi-naintează mereu. Aprins după Hector s-avântă, Vrea să-l doboare pe el, dar caii pe Hector îl scapă.</p>
               <p>         Cum se îngreuie negru pământul întreg pe furtună Toamna, în ziua când cerul purcede să-şi verse potopul, Când e anume pornit şi are necaz pe bărbaţii Cei care judecă strâmb şi umblă cu răul şi sila, Calcă-n judeţe dreptatea şi-nfruntă cereasca urgie; De-asta şi apele curg din toate crescutele râuri, Taie şi-ncing o grămadă de dealuri zăpoarele repezi Care de sus de la munţi spre marea cernită-şi-ndrumă Gemetul greu şi dărapăn-averile lumii; tot astfel Greu era gemetul cailor care goneau pe câmpie.</p>
               <p>         După ce trâmbele cele din faţă le rupse, Patroclu Cearcă să-i deie-ndărăt la corăbii; nu-i lasă pe dânşii Să-nainteze la deal spre cetate; de-aceea-n cuprinsul Dintre corăbii şi râu şi-a oraşului ziduri înalte Zboară şi-ucide mereu pe Troieni şi pe-atâţia-şi răzbună.</p>
               <p>         El mai întâi la Pronoos ochi sclipitoarea lui lance, Pieptu-i străpunge, fiindu-i de scut nepăzit, iar Pronoos Cade pe ţărnă bufnind. Spre Testor, un fiu al lui Enop, Zboară-n al doilea rând Patroclu, în vreme ce Testor Sta ghemuit în cotigă, smintit el fiind şi cu hăţuri Alunecate din mâini. Cu lancea de aproape plesnindu-l, Dânsul la dreapta-n obraz îi smacină dinţii, pe urmă Trage din lance şi-l dă peste car. Cum adese pescarul Când, aşezat pe o stâncă ieşită pe mal, în cârligul Undiţei prinde un peşte vioi şi din mare-l azvârlă; Astfel din car îl aruncă pe Testor cu gura căscată Meneţianul; el cade în bot şi lumina-i se stinge.</p>
               <p>         Când Erilau se învifor-asupra-i, cu-o piatră Patroclu Ţeasta-i la mijloc pocnind, i-o sparge în două sub coiful Nerăzbătut. Şi el astfel cu faţa prin pulberea ţărnii Cade şi-ndată-l învăluie pacostea vieţilor, moartea.</p>
               <p>         Pe Amfoter în curând după asta şi pe-al lui Damastor Fiu Tlepolem, pe Epalt, pe Erimas, pe Ehiu şi Piris Şi pe Evip, pe Ifeus şi pe Polimel Argeianul, 327</p>
               <p>         Care se-ndeasă spre el, pe toţi îi doboară viteazul.</p>
               <p>         Cum pe tovarăşii săi cu platoşe neatârnate328</p>
               <p>         Vede Sarpedon ucişi de Patroclu, începe să-ncinte Pe Licieni şi să-i certe răstindu-se astfel: „Ruşine Vouă, bărbaţi Licieni! Încotro apucarăţi? Acuma Fiţi mai cu inimă. Eu am să-l iau în primire pe-acela Şi voi vedea cine-i el care biruie aşa şi prin oaste Pagubă multă ne-aduse, topi doar pe mulţi şi pe-alese.”</p>
               <p>         Zice, şi sare din caru-i cu toată armătura pe dânsul; Când îl zăreşte la rându-i Patroclu din caru-i se saltă.</p>
               <p>         Cum nişte vulturi cu ciocul sucit şi cu ghearele strâmbe, Sus de pe stânci croncănind, sălbatic se iau la-ncleştare, Astfel cu ţipăt şi ei s-arunc-amândoi laolaltă.</p>
               <p>         Fiul vicleanului Cronos îi vede şi milă-i se face Şi cuvântează cu jale soţiei şi soru-sei Hera: „Vai mie, fiul meu cel mai iubit de pe lume, Sarpedon, Scris e să piară de mâna lui Menetiade Patroclu.</p>
               <p>         Inima-mi şovăie-acum între două gândiri şi alege: Oare să-l iau pe ascuns, cât el este viu, din războiul Cel lăcrimos şi să-l mântui în Licia, ţara cea grasă?</p>
               <p>         Ori în bătaie de acuma să-l las să-l omoare Patroclu?”</p>
               <p>         Soţului îns-a răspuns ochioasa, cinstita zeiţă: „Ce fel de vorbă-ai grăit, cumplite tu fiu al lui Cronos?</p>
               <p>         Pe-unul născut muritor, de mult osândit de ursită, Vrei tu cumva să-l desprinzi din braţele morţii cumplite?</p>
               <p>         Fă-o. Noi zeii ceilalţi la asta nu-ţi dăm învoire.</p>
               <p>         Dar îţi mai spun încă una, ia seama tu bine şi-ascultă: Dacă tu viu îl trimiţi pe Sarpedon la dânsul acasă, Poate şi altul o fi între noi care vrea să dea drumul Fiului său cel iubit din crâncena încăierare, Doar o grămadă de fii de-ai zeilor după-a lui Priam Mare cetate se bat şi tare-ndârji-se-vor zeii.</p>
               <p>         Oricât iubeşti pe Sarpedon şi oricât ţi-i jale de dânsul, Lasă-l aşa după voie colo-n bătălia cea cruntă La lovitura lui Menetiade Patroclu să cadă.</p>
               <p>         Numai când are să fie lipsit de viaţă şi suflet, Moartea şi Somnul blajin trimite să-l ia şi să-l care Până sosi-vor în Licia, ţara întinsă. Pe-acolo Fraţii şi rudele într-un mormânt după-aceea sub piatră Au să-l îngroape pe el, că asta-i a morţilor parte.”</p>
               <p>         Zise zeiţa şi n-o mai deszise părintele lumii.</p>
               <p>         Ploaie de sânge stropi pe pământ după asta în cinstea Fiului său cel iubit care fuse menit să-l omoare Meneţianul la Troia, departe de scumpa lui ţară.</p>
               <p>         Cum ei păşind împotrivă s-apropie unul de altul, Menetiade ochind pe vestitul bărbat Trasimelos, Bun la mânatul telegii alături de craiul Sarpedon, Îl nimereşte în pântec, îl spintecă-adânc şi-l omoară.</p>
               <p>         Zboară Sarpedon la el o suliţă scânteietoare, Dar lovitura-i dă greş şi ajunge la calul Pedasos, Umăru-i drept sfâşiind; Pedasos nechează, se zbate, Cade şi horcăie-n praf şi acolo-i se curmă suflarea.</p>
               <p>         Caii ceilalţi de la car se dezbină şi trozneşte hamul, Frânele se încâlcesc, când roibul în praf se răstoarnă.</p>
               <p>         Automedonte, dibaci vizitiu, telegarii descurcă Sabia-i mare apucând de la coapsa-i vânjoasă şi plină Şi repezindu-se, taie frânghia de care legat e Calul Pedasos, şi caii se-ndreaptă şi trag din curele.</p>
               <p>         Iar se măsoară vitejii în vrajba cea răpuitoare, Iarăşi Sarpedon dă greş cu suliţa-i fulgerătoare, Ea pe la stânga prin umăr îi trece uşor lui Patroclu Făr-a-l atinge de fel. Dar când se izbi după asta Meneţianul, nu dete cu mâna-n zadar lovitura, Ci-l nemeri pe la prapuri, pe unde stă inima tare.329</p>
               <p>         Cade Sarpedon atunci cum cade stejarul ori plopul Sau răsăritul molid care meşterii-l taie la munte Cu ascuţite topoare gătind cherestea de corăbii; Tocmai aşa se prăvale-naintea telegii Sarpedon, Spumegă, crişcă şi-mpumnă ţărâna cea udă de sânge.</p>
               <p>         Cum în cireadă de-a buzna un leu răbufneşte un taur, Înflăcărat, inimos, între boii cei leneşi la umblet, Taurul rage când moare sub fălcile leului, astfel Şi-al Licienilor crai, când e prăbuşit de Patroclu, Geme, se zbate nebun şi strigă pe bunul tovarăş: „Glaucos, iubite prieten, tu care te baţi cu vitejii, Fii mai bărbat ca oricând şi arată ce poţi la războaie.</p>
               <p>         Una de acum să doreşti, încleştarea să fie cumplită, Dacă eşti bun de picior. Cutreieră oastea şi-aprinde Pieptul întâi la cei mari să apere-aici pe Sarpedon, Vino şi luptă-te-apoi şi tu şi să-mi iei apărarea.</p>
               <p>         Căci pentru numele tău nespusă ruşine şi-ocară Eu o să fiu peste veacuri, deapururea, dacă Danaii Au să mă prade de arme pe mine căzut la corăbii; Deci mi te-aţine vârtos şi oştile-nghesuie-ncoace.”</p>
               <p>         Astfel îi zice Sarpedon şi moartea-i acoperă ochii, Nările lui. Patroclu îl calcă pe piept şi apăsându-l, Suliţa-şi trage din el, o dată cu sufletul; astfel Smulge odată cu arma şi viaţa dintr-însul. I-opriră Caii cei sforăitori la caru-i pe loc mirmidonii, Gata de fugă fiind, când ei rămăseseră singuri.</p>
               <p>         Strigătul lui auzind, simţi negrăită durere Glaucos. Se tot frământa că nu poate sări la Sarpedon.</p>
               <p>         Braţul luându-şi cu mâna, şi-l strânse: -l durea încă ranaPricinuită de Teucru în clipa când el se urcase Grabnic pe zidul înalt de năpastă să-şi apere soţii.</p>
               <p>         Roagă-se Glaucos atunci lui Febos Apolon ţintaşul: „Doamne, tu care domneşti peste Licia, ţara cea grasă, Ori pe la Troia, m-ascultă, doar poţi auzi de oriunde Jalea mâhnitului suflet, aşa cum i-al meu oropsitul.</p>
               <p>         Afurisită e rana ce am şi în jurul ei braţul Mi-e sfredelit de dureri ascuţite, iar sângele-mi nu vrea Să înceteze şi-ngreuiat îmi e umărul de amorţire, Nu mai pot lancea să port cu tărie şi nici cu duşmanii Piept să mai dau. A pierit prietenul meu ortomanul, Fiul lui Zeus, Sarpedon, şi Zeus nu-şi apără fiul.</p>
               <p>         Dar lecuieşte-mă-ncalte tu, Doamne, de rana-ndrăcită, Chinul alină-mi şi adu-mă-n stare să pot pe tovarăşi, Pe Licieni, să mi-i chem, pe toţi să-i împinten la arme, Chiar şi eu însumi în prejmetul mortului să mă încaier.</p>
               <p>         Asta rugându-se zice, şi ruga-i Apolon i-ascultă, Chinul îndată-i-alină şi-i seacă din rana-i haină Sângele negru şi-nduhuie-n pieptu-i vârtutea dorită.</p>
               <p>         Simte în sine viteazul, se bucură-n sine că ruga-i Fu împlinită în grabă de zeul cel mare, de Febos Oastea cea licică-ndată cutreieră-ntâi şi zoreşte Pe căpitani să se bată-mprejur pe la mortul Sarpedon; Şi după-aceea, umblând cu paşi mari, pe Troieni cercetează.</p>
               <p>         Pe Polidamas sfătosul întâi, pe măritul Agenor Şi pe Enea, apoi şi pe Hector gătitu-n aramă.</p>
               <p>         Când de acesta s-apropie. – i zice cuvinte ce zboară: „Hector, uitat-ai cu totul acum de-ajutoarele tale Care de dragul tău numai, departe de-ai lor şi de ţară, Viaţa-şi-ngroapă pe-aici. Tu nu vrei pe noi să ne sprijini.</p>
               <p>         Zace Sarpedon căzut, căpetenia oştilor noastre, Razimul ţării cu braţu-n război, cu dreptatea în pace; El fu ucis de Patroclu cu mâna de fier a lui Ares.</p>
               <p>         Hai dar, prieteni, aproape de el, aprinşi de mânie, Armele pot mirmidonii să-i ia şi să facă de ocară Leşul acum de necaz, că mulţi mai căzură prin luptă Tineri de-ai lor care fură de noi năpădiţi la corăbii.”</p>
               <p>         Cum el grăi, pe Troieni deodată-i cuprinse durere Crâncenă, copleşitoare, fusese doar craiul Sarpedon Zid de-apărare-a cetăţii, deşi un străin, şi-avea multă Oaste cu el, şi însuşi era un viteaz la războaie.</p>
               <p>         Plini de văpaie Troienii din nou spre Danai năvăliră; Hector în frunte mergea-ndurerat că pierise Sarpedon.</p>
               <p>         Dar şi Patroclu-nteţi pe Danai care au fost sub porunca Tijilor Aias întâi, deşi erau gata şi dânşii, le zise: „Aias, voinicilor, voi vă puneţi tot sufletu-n arme, Ca şi-nainte în rândul vitejilor sau şi mai bine, Mort e Sarpedon acel care-ntâiul răzbise şi sparse Zidul Aheilor. Hei, ce mare noroc dac-am pune Mâna pe el şi pe armele lui şi l-am face de ocară Şi-am doborî pe vreunul de-al lui care-i apără trupul.”</p>
               <p>         Asta le-a zis, dar şi dânşii doreau pe duşmani să-i alunge.</p>
               <p>         După ce trâmbe-ntăriră de-o parte şi alta, Troienii Şi Licienii şi toţi mirmidonii şi-Aheii în jurul Mortului înaintară-mpotrivă şi harţa porniră Şi-ngrozitor era chiotul lor, zăngănitul de arme.</p>
               <p>         Peste bătaia cea crâncenă Zeus întinse o noapte Plină de amar, ca amarnică trudă să fie-mprejurul Fiului său. La-nceput pe Ahei îmbrânciră Troienii, Pe un viteaz mirmidon răniseră dânşii, pe fiul Lui Agacleu inimosul, bărbatul de neam Epigeus, Care 'nainte Budeion, cetatea cu suflete multe, A stăpânit; dar atunci, un războinic nepot omorându-şi, El s-a rugat de-adăpost la Peleu şi la Tetis zeiţa, Care-l trimiseră-apoi cu Ahil, răzbitorul de cete, Ca să se bată sub dânsul în ţara sirepilor, Troia.</p>
               <p>         Când Epigeus de leş se atinse, chitindu-l în ţeastă, Hector cu un bolovan îi smicură ţeasta sub coiful Greu oţelit de vârtos, şi cade pe brânci Epigeus Peste căzutul Sarpedon şi moartea-i înăduşă duhul.</p>
               <p>         Vede pe soţu-i pierdut şi de ciudă s-aprinde Patroclu, Otov-apucă-naintea oştirii şi-acolo s-arată Iute ca şoimul în zbor, când sperie gaiţi şi grauri; Astfel atunci şi Patroclu o-ntinse cu caii de-a dreptul Spre Licieni şi Troieni necăjit de-a fârtatului moarte.</p>
               <p>         Pe Stenelaos, a lui Itemenes fecior, cu o piatră El îl chiti în grumaz, şi zgârciul acolo i-l rupse.</p>
               <p>         Înaintaşii s-au dat înapoi, ba şi falnicul Hector.</p>
               <p>         Cât este locul ce bate o lance departe aruncată De un bărbat care-ncearcă să-şi vadă puterea la jocuri Sau în război cu duşmanii cei necruţători de viaţă, Tocmai atâta-napoi fură-mpinşi de-Ahei şi Troienii.</p>
               <p>         Dar căpetenia oastei din Licia, Glaucos, întâiul Se înturnă şi ucise pe mărinimosul Baticle, Fiul iubit al lui Halcon, un locuitor din Helada, 330</p>
               <p>         Care-ntrecea în avere şi-n rosturi pe toţi mirmidonii.</p>
               <p>         Glaucos în piept îl împunse cu lancea pe dânsul în clipa Când de năprasnă rotindu-se-l prinse din goană. Cu bufnet El se prăvale, şi-i doare grozav pe Ahei de pieirea Bunului soţ luptător. Se bucură foarte Troienii Şi-l înconjoară posmol pe Glaucos sărind. Dar Aheii Se-mpotrivesc şi dau drept cu toată vârtutea la dânşii.</p>
               <p>         Ţintuie-atunci Merione pe-alesul oştean Laogonos, Al lui Onetor fecior, Onetor cucernic în Troia Preot slăvit ca un zeu în slujba lui Zeus din Ida.</p>
               <p>         El pe sub falcă-l lovi dedesubtul urechii, şi-ndată Viaţa-i se scurse din trup şi jalnică noapte-l cuprinse, Însă cu-o suliţă pe Merione-l aţintă Eneas, Care cu pavăza vine şi crede că poate să-l culce, Dar Merione, zărindu-l în faţă-i, se pleacă-nainte Şi se fereşte uşor, iar suliţa dincolo-i cade Şi se înfige-n pământ, dar încă-i zvâcneşte cotorul Până ce-n urmă s-alină încordul mişcării dintr-însul.</p>
               <p>         Astfel pierdută e lancea, zadarnic în ţărnă înfiptă, Mâna vânjoasă zadarnic prin aer zburând a trimis-o.</p>
               <p>         Strigă Eneas fiind de ciudă cuprins după asta: „Hei Merione, la joc eşti îndemânatic, dar dacă Te nimeream, eu jocului tău puneam capăt Numaidecât.” A răspuns lui Eneas atunci Merione: „Nu e uşor nicidecum, cât eşti tu de zdravăn, Eneas, Flacăra vieţii să stingi oricărui bărbat care asupra-ţi Vine cu arma duşman, şi tu muritor eşti din fire, Dacă şi eu te-aş ajunge pe tine cu boldul de-aramă, Cât eşti de tare şi-n mână te bizui, pe loc mi-ai da mie Slavă şi sufletul tău îl vei da călăreţului Hades.”</p>
               <p>         Zise, dar Meneţianul începe să-l certe pe dânsul: „Ce-i gura asta la tine, când tu eşti bărbat, Merione?</p>
               <p>         Dragul meu, nu cu ocări de la leş vom putea să-i împingem Noi pe Troieni, pământu-nainte-nghiţi-va pe vreunul.</p>
               <p>         Biruie braţu-n război şi numai la sfaturi cuvântul, Vorba-i zadarnic-aici, ne-ajută pe noi doar cu arma.”</p>
               <p>         Zice-nainte păşind, ca un zeu Merione-l urmează.</p>
               <p>         Tocmai ca vuietul care-i făcut de topoare când taie Arbori pe-o vale la munţi de s-aude departe, tot astfel Vuie-n bătelişte cruntă pe largul pământ şi răsună Pieile binefăcutelor şi ferecatelor scuturi, Când le răzguduie săbii şi suliţi cu capete două.</p>
               <p>         Cât ar fi fost de chitaci, pe craiul Sarpedon nici-unul Nu l-ar mai fi cunoscut; săgeţile, sângele, praful L-acoperiseră-ntreg, de la creştet şi pân' la picioare.</p>
               <p>         Tot mişunau luptătorii în juru-i, întocmai ca roiul Muştelor, care la străchini cu lapte roind primăvara Zumzăie-ades pe la stână, când vasele-s pline de lapte; Astfel şi ei împresoară pe mort. Iar Zeus întrasta, Nu vrea să-şi ia de la tabără ochii cei plini de lumină, Ci într-acolo-i tot ţine boldiţi. Că el tot la omorul Meneţianului cugetă cu dinadins; se socoate Dacă nu-i bine, în zbuciumul crunt de război şi pe dânsul Peste Sarpedon acum să-l prăbuşe falnicul Hector Şi de pe umeri apoi să-i prade vestit-armătură, Ori să pricinuie el încă multora nenorocirea.</p>
               <p>         Asta gândindu-se el, găsi că e mult mai cu cale Ca slujitorul prieten al lui Peleiades Ahile Iar spre cetate să-mpingă 'napoi pe Troieni şi pe Hector Cel în aramă gătit, şi-n drumu-i pe mulţi să omoare.</p>
               <p>         De-asta şi-ntâi a făcut să se moaie vârtutea lui Hector, Care şi-n car se răpede, ia fuga şi-ndeamnă la fugă Şi pe tovarăşi, ştiuse doar cumpăna sfânt-a lui Zeus.</p>
               <p>         Nici Licienii viteji nu mai stăruie acum, ci cu toţii Fug speriaţi, dacă văd că ne-nsufleţit în mormanul Morţilor zace al lor crai, căzuseră doar peste dânsul Mulţi după crâncena încăierare pornită de Zeus.</p>
               <p>         Biruitorii pe mort îl jăfuie de armătura-i Cea sclipitoare de aramă; luând-o, Patroclu o-ncrede Soţilor săi ca s-o care ca pradă cu ei la corăbii.</p>
               <p>         Zise lui Febos Apolon aşa furtunaticul Zeus: „Du-te, iubitul meu fiu, şi curăţ-acum lui Sarpedon Trupul de sângele negru ţâşnit de la răni. După asta Ia-l tu şi du-l mai departe, în undele râului spală-l, Unge-l cu balsam zeiesc şi în haine zeieşti îl îmbracă Şi după-aceea trimite-l cu însoţitorii cei repezi, Gemenii fraţi care-s Somnul şi Moartea, că ei o să-l care Grabnic în Licia, ţara cea lată şi grasă, pe unde Fraţii şi rudele lor îndată-n mormânt pe sub piatră Au să-l astruce pe el, că asta-i a morţilor parte.”</p>
               <p>         Zice, şi Apolon voios părintelui său se supune, Pleacă din Ida, din plai, spre valma cea cruntă şi-ndată Leşul îl ia de pe câmp din toiul zvârlitelor arme Şi mai departe ducându-l, îl spală-n Scamandru şi-l unge Bine cu balsam zeiesc şi în haine zeieşti îl îmbracă Şi dup-aceea-l trimite cu însoţitorii cei repezi, Gemenii fraţi, care sunt Somnul şi Moartea, iar ei se grăbiră Trupul să ducă în Licia, ţara cea lată şi grasă.</p>
               <p>         Caii din gură zorind şi pe Automedonte, Patroclu Tot alunga pe Troieni şi pe Licieni, parcă fuse Bietul orbit. Dacă el păzea cu sfinţenie sfatul Dat de Ahile, scăpa negreşit de noptatica moarte, Biruie însă pe-a omului pururea voia lui Zeus, Care sileşte la fugă şi pe un viteaz şi-l despoaie Lesne de slavă, măcar că el însuşi la arme-l împinge; Astfel acuma tot el în foc pe Patroclu-l împinse.</p>
               <p>         Oare pe cine întâi şi pe cine la urmă răpus-ai, Meneţiene, când zeii au vrut să te ducă spre moarte?</p>
               <p>         Pe Autonoos întâi, pe Adrastos, pe unul Eheclos Şi pe Perimos Megad, pe Epistor şi pe Melanipos331</p>
               <p>         Iar mai apoi pe Pilart, pe Muliu şi chiar pe Elasos El îi lăţi la pământ; ceilalţi o tuliră de-a fuga.</p>
               <p>         Troia cu-naltele-i porţi erau s-o cuprindă Danaii Duşi de Patroclu fiind în lupta-i turbată cu lancea Dacă de sus, de pe zid, de pe turnul temeinic Apolon Nu-i ocrotea pe Troieni şi nu-l prigonea pe Patroclu.</p>
               <p>         Meneţianul atunci de trei ori se saltă spre colţul Zidului-nalt, ci în lături îl dete de trei ori Apolon, Luciul scut nemerindu-i cu mânile-i nemuritoare.</p>
               <p>         Însă de-a patra, când el spre zid ca un zeu se răpede, Straşnic Apolo îl mustră şi-aşa-l ameninţă zicându-i: „Feri, o Patrocle, tu viţă din Zeus; nici ţie cu lancea Nu ţi-a fost dat ca să spulberi oraşul Troienilor aprigi, Nici lui Ahile, măcar că te-ntrece pe tine-n putere.”</p>
               <p>         Asta grăi, iar Patroclu de teamă se trase încolo Şi se feri de mânia ţintaşului Febos Apolon.</p>
               <p>         Hector la Poarta Scheiană-şi opri telegarii din fugă Şi se-ndoi: să mai intre în clocot din nou să se bată Ori să dea glas şi s-adune oştirea sub zid? Şi cum dânsul Stă cumpănindu-se acolo, grăbit i s-apropie zeul Febos Apolon, la chip ca un tânăr în floare, voinicul Unchi al lui Hector şi fratele mamei lui Hector, anume Asiu, feciorul lui Dimas, acel cu sălaşuldeparte, Tocmai în Frigia, lângă Sangariu, pe maluri. Cu dânsul Una-n făptură fiind, vorbit-a născutul din Zeus: „Hector, de ce te-ai lăsat? Dar nu se cuvine din parte-ţi.</p>
               <p>         Hei, de-aş fi eu mai viteaz pe cât tu eşti mai tare ca mine!</p>
               <p>         Greu ai fi ispăşit-o retragerea ta din bătaie.</p>
               <p>         Nu pregeta, ci cu caii tu ia-o întins la Patroclu, Poate la urmă să-l baţi şi Apolon să-ţi dea biruinţă.”</p>
               <p>         Asta zicându-i aleargă din nou la opintul oştirii.</p>
               <p>         Lui Chebrione-i dă zor călitul şi falnicul Hector, Caii să biciuie spre bătălie. Dar cum în duiumul Oştilor merse Apolon, făcu tulburare cumplită Printre Argii, înlesnind biruitul oştirii troiene.</p>
               <p>         Hector lăsa pe ceilalţi şi nu omora pe niciunul, Doar spre Patroclu mâna telegarii cei tari de copită.</p>
               <p>         Ci din cotigă deodată sări el la Hector, în stânga Suliţ-având, şi cu dreapta de jos luând repede o piatră Mare, sticloasă, muchiată, şi după ce bine o cuprinse Şi-o-nţepeni, i-a dat drumul. Ea merse deodată la ţintă Şi nemeri pe bărbat, pocni pe-al lui Hector tovarăş, Pe Chebrione, copilul din flori al lui Priam, în clipa Unde-şi mâna telegarii: în frunte-l izbi bolovanul Aspru muchiat, amândouă sprâncenele-i rupse; nici osul Nu mai ţinu la izbit, şi-n pulbere ochii-i picară Jos la picioarele lui. Ca un cufundător Chebrione Cade din carul frumos, iar vlaga-i se scurse din oase.</p>
               <p>         Batjocorindu-l atunci, ai zis, călăreţe Patrocle: „Vai, ce om sprinten, ce lesne se dă peste cap! Dacă dânsul Într-adevăr ar fi fost pe marea cea plină de peşte, Cum s-ar fi dat din corabie afund umblând după stridii, Chiar pe furtună, şi-ar fi săturat o mulţime de oameni!</p>
               <p>         Doar se dă tumba cu-aşa-ndemânare din car pe câmpie.</p>
               <p>         Uite că şi la Troieni sunt cufundători de cei meşteri.”</p>
               <p>         Astfel Patroclu grăind, spre oşteanul căzut se repede Tocmai ca leul în salt, când el pustiind vreun staul Cade cu suliţa-n pieptu-i înfiptă şi-l pierde curajul; Grabnic aşa după mort năvălit-ai şi tu, o Patrocle.</p>
               <p>         Sare din caru-i şi Hector, şi iată-l aproape. În jurul Lui Chebrione amândoi se iau la bătaie ca leii Care, de foame lihniţi, se încaieră hulpavi în jurul Cerbului pradă căzut undeva pe vreo culme de munte; Astfel alături de leş amândoi cei mai meşteri în luptă, Meneţianul Patroclu şi falnicul fiu al lui Priam, Gem ahtiaţi să se zvânte cu arma cea crudă de-aramă.</p>
               <p>         Hector îl prinde de ţeastă, îl strânge şi nu-l mai destrună, Dar şi celalt îl înşfacă de jos la picior. Şi pe-alături Sângeră-n harţă nebună Troienii ceilalţi şi Aheii.</p>
               <p>         Cum pe o vale la munte, când stau de se-ncaieră două Vânturi, munteanul şi-austrul, de zguduie greu din adâncuri Codrul de fagi şi de frasini şi cornii cu netedă coajă, Lungile ramuri se bat. Şi auzi cum încodru răsună Freamătul îngrozitor şi trosnetul crengilor frânte; Astfel Aheii atunci şi Troienii, busnind laolaltă, Se potopeau, şi niciuna din tabere nu se da-n lături.</p>
               <p>         Cine să numere lăncile care se-nfipseră-n trupul Lui Chebrione, săgeţile care zburară din coarde, Câte pietroaie şi stane pocnite în pavăza celor Care-mprejuru-i luptau! Dar, cât era dânsul de mare, Sta în vârtejul de colb; uitase de tot hăţuitul.</p>
               <p>         Până ce soarele-n cruce de-o parte şi alta s-ajungă, Vajnic plouau lovituri şi mulţi mai picau din grămadă.</p>
               <p>         Dar la chindie spre amurg, când boii la plug se dejugă, Biruitori s-arătară Danaii-n pofida menirii, Pe Chebrione-l răpiră din mijlocul înghesuielii Oastei troiene, din toi, şi pe loc îl goliră de arme.</p>
               <p>         Moarte ţintind la duşmani se învultură iarăşi Patroclu, Aprig s-avântă de trei ori ca Ares de iute, c-un chiot Înfricoşat, şi de trei ori doboară bărbaţi câte nouă.</p>
               <p>         Însă de-a patra, când el se saltă-n putere ca zeii, Iată că-n faţă atunci al vieţii hotar i s-arată, Zeul Apolon îi iese-nainte năprasnic în focul Înviforării, dar nu-i simte umbletul dânsul în valmă, Zeul fiind tăinuit sub negură deasă. La spate Stă după el şi-ntre umere late-l păleşte cu palma; Meneţianul la el se înhoalbă privirea rotindu-şi Coiful i-apucă şi-l leapădă zeul din capu-i pe ţărnă, Printre copite sub car se rostogoleşte cu zornet Mândra-i podoabă crestată şi acolo de colb şi de sânge Coamele-i fură mânjite. Nicicând nu iertaseră zeii Chivăra asta cu tuiuri să fie-ntinată; ea pururi Capul şi fruntea cea dalb-a viteazului falnic Ahile Acoperise; dar Zeus o dăruie astăzi lui Hector Ca să o poarte de-acum, şi aşa-i fu grăbită pieirea.</p>
               <p>         Sfarmă-se-n mâinile Meneţianului suliţa lungă, Mare, puternică, grea, ferecată şi în pulbere-i cade Scutul lui bine tivit cu curele cu tot de la umăr; Platoşa-n urmă-i desprinde născutul lui Zeus, Apolon, Cumpătu-şi pierde viteazul, în piept se descoardă, se moaie Şi se opreşte ameţit, şi atunci de la spate, de-aproape, Lancea-i înfige-n spinare un tânăr dardan, al lui Pantus Fiu Euforb, care n-avea potrivă pe-atunci la răpezul Suliţei şi la mânatul sirepilor şi-n repejune.</p>
               <p>         El douăzeci de bărbaţi de pe car doborâse-ntr-o vreme, Când la deprinderea luptei întâi luă parte cu carul.</p>
               <p>         El te răzbi mai întâi, călăreţe Patrocle, pe tine, Nu te zdrobi însă el, ci după ce lancea-i de frasin Trase-napoi, o dosi în mulţime, că nu era-n stare Piept lui Patroclu să ţie, deşi nearmat era dânsul.</p>
               <p>         Dar zguduit de lovirea ce-i dete Euforb şi Apolon, El o porni înapoi ca să scape de căngile morţii.</p>
               <p>         Hector îndată zărind pe mult-inimosul Patrocle, Cum se dă-n lături şi fuge rănit de arama-ascuţită, Merge pe-aproape de tot şi-i împlântă sub pântece-n vintre Suliţ-adânc, şi fiind spintecat cu tăişul de-aramă,Cade Patroclu bufnind. Şi jalea pe-Ahei e cumplită.</p>
               <p>         Cum în coclauri pe munte un vier neînfrânt şi sălbatic E încolţit de un leu şi se-nhaţ-amândoi cu dârzie Pentru răritul izvor, din care vor ei să s-adape, Până ce leul răstoarnă mistreţul ce grohăie-ntr-una; Tocmai aşa pe viteaz, dup-atâtea isprăvi ce făcuse, L-a prăbuşit la pământ feciorul lui Priam răzbindu-l.</p>
               <p>         El dup-aceea la dânsul aşa cuvânta cu mândrie: „Tu socoteai că cetatea ne vei pustii, o Patrocle, Şi pe femeile noastre din Troia luate-n robie Ni le vei duce-n corăbii departe, în ţară la tine; Şui mai erai. Pentru ele doar caii-naintea lui Hector Tot dau năvală-n război, apoi şi eu însumi cu lancea Printre vitejii Troieni mă înalţ să le apăr de ziua Neagră a pieirii. Dar tu pe aici vei fi pradă la vulturi.</p>
               <p>         Biete, nu-ţi fu de folos, cu toată vârtutea-i, Ahile, Care, pe loc rămâind, te tot sfătuia la corăbii: Nu mi te-ntoarce la tabără-aici, o mărite Patrocle, Nu mi te-ntoarce 'napoi fără numai când cruntului Hector Haina-i stropită de sânge la piept o să-i zdrenţui cu arma.</p>
               <p>         Asta ţi-a spus negreşit, şi mintea-ţi tehuie crezuse.”</p>
               <p>         Dar tu abia răsuflând răspuns-ai aşa, o Patrocle: „Hector, făleşte-te acuma cât poţi. Biruinţa de astăzi Zeus ţi-a dat-o şi-Apolon. Ei singuri uşor îmi scurtară Zilele, ei de pe umerii mei armătura-mi prădară.</p>
               <p>         Dacă-nainte-mi ieşeau douăzeci de războinici ca tine, Ei, de-a mea lance străpunşi, aicea pe loc îşi dau duhul.</p>
               <p>         Dar mă ucise ursita cea neagră şi Febos Apolon Şi-un muritor, Euforb; tu al treilea fuşi la lovire.</p>
               <p>         Iacă, eu una ţi-oi spune, şi bine înseamnăţi-o-n minte: Nici tu n-o duci îndelung, ci-acuma curând şi de tine Moartea se-apropie, moartea şi-a soartei tărie ne-nvinsă, Căci te va pierde cu armele-i neîntrecutul Ahile.</p>
               <p>         Astfel el zise murind. Spre lumea cealaltă-şi ia zborul Sufletu-i din mădulări şi se mistuie-n sine bocindu-şi Nenorocirea, pieri doar în floare şi-n plină putere.</p>
               <p>         Dar mai adaugă Hector şi mortului astfel răspunde: „Ce mi-ai menit, o, Patrocle, amară şi grabnică moarte?</p>
               <p>         Ce ştii, de n-o fi Ahile feciorul pletoasei zeiţe, Care, cu lancea de mine străpuns, o să piară mai iute!”</p>
               <p>         Hector acestea rostind, pe mort îşi îndeasă călcâiul, Arma din rană-i smucind, şi trupul i-l dă peste spate.</p>
               <p>         El după asta cu lancea-i purcede spre Automedonte, A lui Ahil vizitiu tot una-n făptură cu zeii; Vrea să-l doboare, dar el e purtat de fugarii cei sprinteni, Nemuritori, care fură de zei dăruiţi lui Peleus.</p>
            </div>
            <div type="div2">
               <head>         Cântul XVII</head>
               <p>Află Menelau îndată că-n luptă căzuse Patroclu Şi prin oştirea din faţă răzbate lucind în aramă Şi-l ia în pază pe mort. Precum şi-ocoleşte viţelul Muma-i cu jale scâncind, dacă ea-ntâia oară fătase, Astfel înconjură mortul cu jale bălanul Menelau, Suliţa-asupra-i întinde şi pavăza-i cea rotilată, Gata să culce pe-oricine ar veni să s-atingă de dânsul.</p>
               <p>         Dar şi-al lui Pantus fecior, în suliţi chitaci, luă seama Când a căzut lăudatul Patroclu; stătu el aproape Şi începu pe Menelau aşa s-ameninţe din gură: „Tu căpitane din viţă mărită, Menelau Atride, Trage-te, lasă pe mort cu armele ude de sânge.</p>
               <p>         Nici un troian de ai noştri, niciunul din soţii de arme Nu-l nimerise în toi pe Patroclu-nainte de mine.</p>
               <p>         Las' dar ca eu între-ai mei să mă bucur de-această mărire; Hai, că de nu, te străpung şi dusă ţi-i dulcea ta viaţă.”</p>
               <p>         Gur-auzindu-i, aşa se răsti roşcovanul Menelau: „Doamne, ce rău e când prea se întrece trufindu-se omul!</p>
               <p>         Nu se mândreşte nici pardosul aprig atâta, nici leul, Nu se mândreşte, nici vierul sălbatic, dihania care Nu-şi mai încape în piele de-atâta curaj şi vârtute, Cum se încumetă fiii cu lănci înarmaţi ai lui Pantus.</p>
               <p>         Vezi că nici fratele tău, strunitorul de cai Hiperenor, Nu-şi mai trăi tinereţea, când el îndrăzni să mă-nfrunte Şi mă jigni între Ahei şi-mi zise că-s cel mai de ocară Între oşteni. Ci îmi pare că nu s-a întors pe picioare Înveselindu-şi acasă cinstiţii părinţi şi nevastă.</p>
               <p>         Eu îţi pun capul şi ţie la fel, dacă faţă-mi te bizui.</p>
               <p>         De-asta ţi-oi da o povaţă: ia-ţi talpa de-aicea mai iute, Cară-te acolo-n duium şi nu adăsta pân' te-ajunge Pacostea. Fii mai cu cap, cu păţanii se-nvaţă doar prostul.”332</p>
               <p>         Nu vru să ştie de vorbă şi astfel Euforb îi răspunse: „Hei, tu, mărite Menelau, plăti-vei chiar astăzi omorul Fratelui meu Hiperenor, de care vorbeşti cu mândrie; I-ai văduvit în cămara cea nouă de mire femeia Şi-ai cufundat pe părinţi în obidă şi-n jale nespusă.</p>
               <p>         Pentru sărmanii de ei uşurarea le-ar fi numai una, Dacă eu armele tale şi capul luându-le acasă Da-le-voi tatălui meu, lui Pantus şi mamei Frontida.</p>
               <p>         Nu mai e însă de stat, ci-i aici între noi pe-ncercate Şi pe luptat ca să ştim cine biruie, cine o doseşte.”</p>
               <p>         Asta grăi, şi în scutul rotat îl chiti, însă arma Nu răzbătu nicidecum, că boldul a dat de tăria Scutului şi s-a strâmbat. Se întinde cu lancea la rându-i Cel din Atreus născut cu un Doamne-ajută spredânsul.333</p>
               <p>         Când se dă-n lături Euforb, el plin de încredere-n mâna-i Ţapănă, bine proptindu-se, din răsputeri îl împunge Sub beregată, de trece prin frageda-i ceafă ţuguiul.</p>
               <p>         Cade cu bufnet Euforb şi zuruie-arama pe dânsul; Sângele-i udă tot părul şi pletele-i cârlionţate, Parcă-mpletite de Graţii şi prinse-n argint şi în aur.334</p>
               <p>         Ca o mlădiţă de verde măslin, care-i bine-ngrijită Singură-n loc osebit, unde şuieră ape destule, Şi legănată de line-adieri de tot felul se-nalţă, Mândră, ticsită-n podoaba ei verde şi-n florile-i albe; Dar de năprasnă venind cu vifor cumplit vijelia Din rădăcină o smulge pe loc şi o culcă pe glie; Tocmai aşa pe dibaciul în lănci Euforb, pe-al lui Pantus Fiu, îl doboară Menelau şi stă să-l despoaie de arme.</p>
               <p>         Cum, încrezut în putere, un leu care creşte pe plaiuri, De la păşune din turmă răpeşte pe cea mai aleasă Juncă-apucând-o cu colţii tăioşi el apoi o sugrumă Şi, spârcuind-o, înfulic-a ei măruntaie şi sânge, Latră în juru-i dulăii şi chiuie, ţipă haidăii Şi-l tot huiesc de departe mereu, ci să-ntâmpine fiara Nu mai cutează niciunul, căci galbenă teamă-i cuprinde; Tocmai aşa de la dânşii acum nu se bizuie nimeni Zdravăn să stea în ponciş cu slăvitul Menelas Atride.</p>
               <p>         Şi-ar fi luat fără trudă viteazul podoaba de arme A lui Euforb, dacă nu-l pizmuia luminatul Apolon, Care pe Hector a-mpins să tabere asupra-i ca Ares.</p>
               <p>         Zeul, la chip fiind una cu domnul Ciconilor Mentes, Vine la el şi începe cu astfel de vorbe ce zboară: „Hector, alergi şi dai goană-n zadar după carul şi caii Lui Eacid ortomanul, căci foarte-anevoie pe dânşii Un muritor va putea să-i înstrune-ori din chelnă să-i mâne Altul afară de-Ahile, născutul de-o nemuritoare.</p>
               <p>         Iată, când vremea tu pierzi, Menelau, păzind pe Patroclu Ne-a omorât pe voinicul de frunte din oştile tale, Pe Euforb al lui Pantus, şi storsu-i-a vlaga tăriei.”</p>
               <p>         Asta zicându-i, se duce din nou unde-i zorul oştirii.</p>
               <p>         Vestea pe Hector amarnic îl doare, se-ntunecă-n suflet, Cată prin şiruri şi iute zăreşte pe-Atrid cum ridică Armele lui Euforb, care zace lungit pe ţărână, Negru de sângele-i curs şiroaie din rana-i deschisă.</p>
               <p>         Deci se repede-nainte 'narmat în strălucie-aramă Iute ca flacăra nepotolitului foc, şi dă strigăt Răsunător. Cum glasul i-aude şi-l simte Menelau, Geme de ciudă pe el şi cugetă-n sinea-i bărbată: „Vai mie, dacă eu las frumuseţea de arme şi trupul Soţului care-a căzut pe aici spre a mea răzbunare; Au să mă vadă Danaii şi ciudă pe mine-au să prindă.</p>
               <p>         Iar dacă eu de ruşine mă bat cu Troienii, cu Hector, Singur aicea fiind, eu pot fi cotropit de mulţime; Uite că Hector încoace-şi îndreaptă tot greul oştirii.</p>
               <p>         Însă de ce mă mai judec cu mine şi cuget acest-fel?</p>
               <p>         Dac-ai un zeu împotrivă, când vrei să te-ncaeri cu altul Ajutorat de-acel zeu, potopenia-ndată te-ajunge.</p>
               <p>         Nimenea dară-ntre ai mei nu se supără, dacă mă vede Dus de-naintea lui Hector: un zeu doar pe el îl ajută.</p>
               <p>         De-aş auzi măcar glasul lui Aias! M-aş duce la dânsul Şi m-aş întoarce cu el şi-amândoi ne-am îmcinge la luptă Fie-mpotrivă şi-un zeu, am smulge duşmanilor mortul Şi lui Ahile l-am duce şi jalea i-ar fi mai uşoară.”</p>
               <p>         Până ce asta să cugete-n sine Menelau, Troienii Grabnic în cete tot vin, s-apropie-n frunte cu Hector.</p>
               <p>         El se dă-n lături atunci, pe mort părăsind, şi privirea Tot îşi rotea înapoi ferindu-se-ntocmai ca leul Când de la staul zăvozi şi păstori îl alungă cu gura Şi cu răpezul de lănci. Cu toată netemerea-i fiara Tot o sfecleşte şi de la ocol îşi ia talpa cu sila; Tocmai aşa de la mort a plecat şi Menelau. Ci-ndată, Cum el sosi în duium, se opri şi se-ntoarse cu faţa Şi căuta între armii pe Aias Telamonianul.</p>
               <p>         El îl zări mai încolo, în aripa stâng-a bătăii, Unde da suflet şi zor la tovarăşii lui ca să ţie Piept la vânzol, că prea-i îngrozise pe dânşii Apolon.</p>
               <p>         Deci se răpede la el, s-apropie-ndată şi-l cheamă: „Repede vino prietene-ncoace, că mort e Patroclu, Fuga la el să ne batem. Măcar despoiat de l-am duce Noi lui Ahile, căci toată armătura e-n mâna lui Hector.”</p>
               <p>         Asta el zise. Şi Aias se tulbură cum îl aude, Iese-naintea oştirii urmat de bălanul Menelau.</p>
               <p>         Hector acum pe Patroclu de mândrele-i arme golindu-l, Prinse să-l tragă de jos şi capul era să-i răteze, Trupu-i apoi tăvălind să-l arunce la cânii din Troia.</p>
               <p>         Aias s-apropie însă cu pavăza-i mare ca turnul; Hector în caru-i sări şi pe loc o zbughi în duiumul Soţilor săi, iar podoaba de arme o dete s-o ducă Oamenii lui în cetate spre marea-i nespusa mărire.</p>
               <p>         Leşul, în urmă-i lăsat, îl acoperă Aias cu scutul Stându-i-nainte. Precum o leoaică îşi apără puii Când şi-i aduce-n pădure şi-acolo o-ntâmpină-n cale Potera de vânători, dar plină de fala vârtuţii Ea tot coboară sprâncenele, ochii-şi-nvăluie cruntă; Astfel într-una se poartă şi Aias pe lângă Patroclu.</p>
               <p>         Cel din Atreus născut, la harţă pornitul Menelau Stete de dânsul alături, cu inima dusă de jale.</p>
               <p>         Glaucos, al Liciei Domn, Hipolohianul, de ciudă Cată la Hector pieziş şi astfel amarnic îl mustră: „Hector, la chip eşti viteaz, departe-i să fii şi aieve, Faima ta merge zadarnic, tu ştii să dai bir cu fugiţii.</p>
               <p>         Chibzuie cum ai să aperi acuma cetatea şi-oraşul Numai cu oamenii tăi fără noi, ajutoarele tale; Nici un ostaş lician nu vrea cuDanaii să lupte Pentru cetate, căci n-a fost din parte-vă vr'o mulţumire Faţă de-ai noştri, când noi cu duşmanii ne tot războirăm.</p>
               <p>         Cum ai să mântui, tu măre, pe cine-i mai slab la bătaie Când pe Sarpedon, prieten al tău şi tovarăş de arme, Tu l-ai lăsat de izbelişte, jaful duşmanilor noştri, El care-n viaţă de mare folos a fost ţării şi ţie Şi-azi după moarte tu nu poţi să-i aperi nici trupul de colţii Cânilor! De-asta şi dacă m-ascultă cumva licienii, Mergem acasă la noi, şi-n curând va fi jărişte Troia.</p>
               <p>         Dacă Troienii erau îndrăzneţi şi luptau fără preget, Cum se întâmplă cu cei care vrând ca să-şi mântuie ţara Armele iau, şi pe viaţă şi moarte se bat cu vrăjmaşii, Repede noi de pe-aici în Troia-l târam pe Patroclu.</p>
               <p>         Însă odată ce-n marea cetate a-mpăratului Priam Leşul i-ar fi-ncăput, dacă noi l-am fi scos din încaier, Iute Danaii în schimb ar fi dat frumuseţea de arme A lui Sarpedon, chiar trupul era să-i luăm în cetate; Doară Patroclu cel mort e prietenul celui mai mare Dintre voinicii Danai, toţi buni la bătaie pieptişă.</p>
               <p>         Însă tu n-ai îndrăznit să stai înaintea lui Aias Mult-inimosul, când tu l-ai văzut colo-n valma bătăii, Nici să te măsuri cu el, căci este mai tare ca tine.</p>
               <p>         Clatină Hector din coif şi-i zice privind pe sub gene: „Cum ai putut să vorbeşti, tu, o, Glaucos, aşa fără cumpăt?</p>
               <p>         Doamne, şi eu socotisem că tu de sfătos şi cuminte Eşti mai presus de tot natul din Licia ta roditoare.</p>
               <p>         Dar judecată eu nu văd la tine deloc după vorba Care mi-ai spus, că eu nu mă pot prinde cu namilul Aias.</p>
               <p>         Mie de loc nu mi-e teamă de tropot de cai şi de arme, Dar mai presus de a omului vrere e voia lui Zeus, Care sileşte la fugă şi pe un viteaz şi din mână335</p>
               <p>         Repede-i ia biruinţa, deşi el la arme-l împinge.</p>
               <p>         Hai dar, prietene, vino cu mine şi vezi ce pot face: Dacă eu am să mă port cât e ziua, cum zici, ca mişelul, Ori voi opri pe duşman, cu toată-nfocarea-i la luptă Pentru Patroclu, viteazul căzut pe câmpie adineauri.”</p>
               <p>         Asta zicându-i, dă chiot prelung şi Troienilor strigă: „Hei, licieni şi Troieni, dardani care bateţi de-aproape, Fiţi, o, prieteni, bărbaţi şi zoriţi-vă toţi şi daţi iureş Până ce eu îmi pun armele-aceste purtate de-Ahile, Dalba comoară ce mi-agonisii răpuind pe Patroclu.”</p>
               <p>         Asta rostindu-le Hector, fălos-încoifatul, se duce Din urgisitul război; el repede-aleargă, şi-ajunge Numaidecât mai încolo, pe drum spre cetate, pe-aceia Care duceau armătura cea falnică a lui Ahile.</p>
               <p>         Stă mai deoparte de valma cea plină de-amar şi se schimbă, Armele sale descinse le dă să le care la Troia Oamenii lui înarmaţi şi-ncinge armătura slăvită A lui Ahil, care zeii cereşti o dădură de zestre Tatălui său, lui Peleus, iar el o dădu lui Ahile La bătrâneţe, dar nu-mbătrâni şi fecioru-i cu ele.</p>
               <p>         Când nouraticul Zeus văzu de departe pe Hector Cum se schimbase cu armele celui născut din Peleus, Dete cu jale din capu-i şi astfel oftă el în sine: „Hei, tu sărmane, nu-ţi trece prin minte măcar nenorocul Care te paşte de-aproape. Pui armele nemuritoare Ale viteazului care şi altora-i spaimă şi groază.</p>
               <p>         Tu i-ai ucis pe prietenul bun şi voinic, şi pe urmă L-ai despoiat ruşinos de podoaba-i din cap, de pe umeri, Totuşi de-o mare izbândă şi acuma voi face s-ai parte, Ca o răsplată să-ţi fie că n-o să te-ntorci de la luptă, Nici va primi de la tine Andromaha mândreţa de arme.”</p>
               <p>         Zice şi spre întărire coboară sprâncenele-i negre.</p>
               <p>         Stă armătura turnată pe Hector. Se furişă-ntr-însul Duhul războinic, avan. De virtute, de vlagă-i se umple Trupu-i întreg. După aceea, vârtos chiuind, el apucă Spre lăudaţii tovarăşi străini, tuturora s-arată Strălucitor în podoaba de arme ce-Ahile purtase.</p>
               <p>         Intră pe-acolo-ntre cete şi mână pe oricine cu vorba, Mână pe Mestle, pe Glaucos, pe Medon şi pe Orsilohos, Pe-Asteropeos, apoi pe Disenor şi pe Hipotoos Ca şi pe Forchis, pe Hromiu şi pe ghicitorul Enomos.</p>
               <p>         La încăierare-i întartă pe toţi şi aşa le cuvântă: „Hei, auziţi, ajutoare de-o sută de neamuri vecine, N-am căutat eu mulţimea de oameni şi nu de nevoie Pe fiecare la mine v-adun din oraşele voastre, Ci doar ca voi pe femeile noastre, copiii şi pruncii Să-i apăraţi bucuros de-Aheii cei dornici de arme.</p>
               <p>         De-asta norodul îmi storc, iau dări de la dânsul şi hrană Şi vă hrănesc şi v-adaog puterea şi inimoşia.</p>
               <p>         Pas dar oricine de-a dreptul, nu-i pese de moare sau scapă Nevătămat de duşmani, căci asta e dat la războaie.</p>
               <p>         Cine spre Troia la noi, de pe jos apucând pe Patroclu, O să-l aducă chiar mort şi cine va-nfrânge pe Aias, Are din plean jumătate din parte-mi, eu am jumătate Şi-are să aibă pe urmă de-a pururi mărire ca mine.”</p>
               <p>         Zice, iar ei spre Danai cu toată greimea porniră Lăncile-nalte ţiind, aveau doar prea mare nădejde Mortul acuma tăvală să-l ia de sub scutul lui Aias, Nişte nebuni, că pe mulţi deasupra-i răpuse viteazul.</p>
               <p>         Zise dar Aias atunci lui Menelau, strigaciul războinic: „Bune fârtate, mărite Menelau, nici înşine-acuma Din bătălie nu cred înapoi să ne-ntoarcem în ţară.</p>
               <p>         Nu mi-e atâta de mortul ce zace sub noi, de Patroclu, Care curând o să sature corbii şi câinii din Troia, Cât mi-e de capul meu însuşi, cum mi-e şi de-al tău să n-o paţă.</p>
               <p>         Iată că vine un nor de război care-acoperă totul, Hector, şi iară ecumpănă mare. Deci repede strigă După ai noştri mai-mari, că poate auzi-te-va vr'unul.”</p>
               <p>         Asta-i grăi el atunci. Menelau cuvântu-i ascultă, Chiuie din răsputeri şi strigă Danailor astfel: „Voi, căpetenii şi Domni ai oştirii din Argos, prieteni, Toţi care alături de noi, de-Agamemnon şi mine, cu cinste Beţi la ospeţe din vinul obştesc şi aveţi sub poruncă Oaste, fiindu-vă dată de Zeus domnia şi slava, Mi-este cu greu să vă pot osebi şi să văd pe tot insul, Căci se aprinse-a războiului vrajbă şi clocote groaznic; Vie dar singur încoace, şi s-aibă păcat şi ruşine, Dacă lăsa-vor a câinilor pradă s-ajungă Patroclu.”</p>
               <p>         Zice, şi iutele Aias Oilidul îndată-l aude, El mai întâi se răpede prin oaste, răzbate şi vine, Idomeneu după el şi-al lui vizitiu, Merione Cel deopotrivă cu Ares, călăul bărbaţilor. Cine Poate numi pe ceilalţi care acuma, urmându-le pilda, Au început a zori la război înarmat-aheime?</p>
               <p>         Dar năvăliră posmol şi Troienii cu Hector în frunte.</p>
               <p>         Cum la o gură de râu, care-n mare se varsă. – mpotriva Curgerii vuie puternicul val, de răsună pe-alături Ţărmul înalt, peste care se-mproaşcă talazul în spume; Astfel Troienii atunci năvalnici vuiau. Dar Aheii Steteră toţi cu un suflet de jur împrejur la Patroclu, Bine-ngrădindu-se sub ferecatele scuturi. O ceaţă Zeus lăţi peste ei pe deasupra lucioaselor coifuri, Pentru că drag îi fusese şi lui răposatul Patroclu Cât a trăit ca prieten şi soţ cu Ahile; de-aceea Nu-ngădui să ajungă-el haitelor hrană la Troia Şi îmboldi pe Danai să-l apere în bătălie.</p>
               <p>         Dar mai întâi îmbrânciră pe-Aheii cei ageri Troienii; Ei părăsiră pe mort, în lături ferind. Pe niciunul Nu-l sfârtecară, cu toat-ahtiarea, Troienii, ci numai Leşu-l dădură spre ei. Dar vreme puţină Danaii Se-ndepărtară de el, căci repede-ntorsu-i-a Aias Cel care n-avea potrivă-ntre-Ahei de frumos şi de vrednic, Însă era mai prejos de Ahile-ntru toate alesul.</p>
               <p>         Rupse-nainte şiragul şi dete de-a dreptul asemeni Unui mistreţ care-mprăştie-n grabă pe munte copoii Şi pe hăitaşii voinici, când el dă vârtej într-o vale; Tocmai aşa îndârjindu-se, mândrul şi marele Aias Iute răşchiră, luând în răspăr, a Troienilor cete Care-nspre mort năzuiau şi tot mai credeau că, luându-l, L-or tăvăli spre cetate şi-avea-vor râvnita mărire.</p>
               <p>         Când Hipotoos, fălosul fecior al Pelasgului Letos, Prinse de jos de-un picior să-l tragă prin valma cea cruntă După ce-i trece cureaua şi-l leagă-ntre vine la glezne, Numai de dragul Troienilor şi al lui Hector, îndată Moartea-l ajunge; nu-i sare niciunul, cu toată dorinţa; Aias năvalnic atunci prin gloată s-aruncă la dânsul Şi din aproape-l împunge în chivăra-i cea ferecată Şi-mpodobită cu coamă de cal, şi-o-nţăndură toată Lancea trântită cu mâna-i cea grea, şi al lui Hipotoos Creier cusânge-mpreună ţâşneşte din rană-i la ţeava Suliţei şi Hipotoos e dus, i se curmă suflarea Şi înşfăcatul picior din mână-i alunecă-n glie Şi pe aproape de mort el însuşi pe brânci se prăvale; Moare departe de ţara-i mănoas-a Larisei şi hrana336</p>
               <p>         Dată de dragii părinţi el nu-şi mai plăti, că-i fu veacul Scurt şi prea tânăr se stinse sub arma novacului Aias.</p>
               <p>         Vântuie Hector atunci o suliţă scânteietoare, Aias o vede-nainte, puţin se încovoaie şi scapă, Suliţ-apucă spre a lui Ifitos fecior, unul Schediu, Domnul Foceilor, care pe vremuri stătea pe la curtea Lui Panopeus vestitul, stăpân pe-o mulţime de oameni.</p>
               <p>         Şi-l nimereşte-n undrea pe la umăr. Cu boldu-i străpunge Umăru-n partea de sus. Lovitura-i de moarte, şi Schediu, Cade pe loc răbufnind şi zuruie arama pe dânsul.</p>
               <p>         Aias la rându-i, când Forchis, un fiu încercat al lui Fenops, Lui Hipotou dă ocol, îl ţinteşte la mijlocul burţii, Sparge pieptarul de-aramă şi spintec-a lui măruntaie, Şi prăvălindu-se, Forchis cu pumnul apucă pământul.</p>
               <p>         Dete-se-n lături atunci oştirea din faţă cu Hector Şi chiuiră Danaii şi traseră morţii spre sine, Pe Hipotou şi pe Forchis, şi-acolo-i prădară de arme.</p>
               <p>         Iarăşi Troienii acum, siliţi de duşmanii războinici, S-ar fi suit în cetate, slăbind în vârtute cu totul, Şi cu puterea, cu-a lor vitejie era izbândire S-aibă Danaii în butul lui Zeus, dar Febos Apolon Iute stârni pe Eneas, la chip el fiind ca Perifas Epitianul, un crainic ce-alături de-Anhise bătrânul A-mbătrânit crăinicind ca meşter la sfaturi plăcute.</p>
               <p>         Fătul lui Zeus, Apolon, aşa i-a vorbit lui Eneas: „Cum aţi putea s-apăraţi de primejdie Troia cea-naltă, Chiar dacă n-ar vrea un zeu? Aşa cum văzui că şi alţii Biruie-n luptă fiind, se bizuie doar în tăria Şi-n sufleţia şi-n numărul lor, dac-ar fi chiar o mână De luptători. Apoi Zeus mai bine vrea noi să învingem, Voi însă prea vă mai temeţi şi n-aveţi curaj să vă bateţi.”</p>
               <p>         Zise. În faţa-i privind, Eneas simţi că-i Apolon Şi cuvântă la Troieni şi din răsputeri da un strigăt: „Hector şi voi căpetenii de oaste, Troieni şi-ajutoare, Vai, ce ruşine-i acum să ne-alunge duşmanii războinici Şi ca mişeii slăbind să fugim înapoi în cetate!</p>
               <p>         Mie mi-a spus doar un zeu care-mi stete pe-aproape că Zeus, Capul puterii lumeşti, ne sprijină încă-n bătaie.</p>
               <p>         Hai dar cu toţii năval' să nu dăm răgaz aheimii Pe îndelete să-şi ducă de-aicea pe mort la corăbii.”</p>
               <p>         Zise, apoi repezindu-se merse-naintea oştirii.</p>
               <p>         Se-napoiară Troienii şi-Aheilor se-mpotriviră.</p>
               <p>         Grabnic Eneas atunci însuliţă pe-al lui Arisbas Fiu Leocrit, un vrednic tovarăş de-al lui Licomede.</p>
               <p>         Dar Licomede vânjosul, de milă cuprins la vederea Celui căzut, azvârli la Eneas, de-aproape, o lance, Dar nimeri în ficat cu o suliţă pe-al lui Hipasos Fiu, Apisaon, un Domn, şi-i frânse deodată genunchii.</p>
               <p>         El din Peonia cea roditoare venise la Troia Şi-a vitejit la Peoni dup-Asteropeos întâiul.</p>
               <p>         Asteropeos, văzându-l căzut, avu milă de dânsul Şi fără preget şoimanul sări la Danai să se bată; Trudă deşartă, căci ei împrejur la ucisul Patroclu Se îmbulziră sub scuturi cu lăncile-ntinse-nainte.</p>
               <p>         Aias umbla pe la toţi şi tot le da zor să se ţie Grapă. – napoi de la mort să nu se mai deie nici-unul Nici să se bată-nainte, ieşind în afară de rânduri, Ci împrejuru-i să steie vârtos şi să lupte de-aproape.</p>
               <p>         Astfel îndeamnă zaplanul de Aias. Şi udă pământul Sângele cel porfiriu şi peste olaltă grămadă Cad şi Troienii şi soţii lor cei înfocaţi şi Aheii, Care şi ei se tot bat cu vărsare de sânge, cu pierderi, Mor însă mult mai puţini, căci ei, înstoliţi laolaltă, Cată mereu de la ei să înlăture crâncena moarte.</p>
               <p>         Astfel în chip de vâlvori se trudeau şi credeai că pe lume Nu mai e soare deasupra pământului, nu mai e lună, Negura-i acoperise la valmă pe toţi ortomanii Care stăteau împrejur la înţepenitul Patroclu, Dar pe sub limpede slavă Troienii ceilalţi şi Aheii Volnici se încăierau. În aripa asta lumină Vie curgea de la soare, şi nu vedeai nouri pe munte, Nici pe pământul întreg. Ei harţa duceau mai departe, Ci mai cruţau uneori loviturile amare-ntre dânşii, Zbuciumul lor contenind. Dar cei de la mijloc, de ceaţă Şi de război pătimeau, şi erau chinuiţi de cruzimea Lăncilor toţi cei viteji. Numai doi luptători mai de seamă, Oameni vestiţi, Trasimed şi Antiloh încă nu oblicise Despre Patroclu, că-i mort, ci ei socoteau că voinicul Vieţuie încă şi luptă în valma dintâi cu Troienii.</p>
               <p>         Dânşii, măcar că văzuser-a soţilor moarte şi fugă, Toţi ţineau piept mai încolo cum fuse porunca lui Nestor Când de la negre corăbii pe ei i-a trimis la bătaie.</p>
               <p>         Cât a fost ziua de mare ţinu necurmată-ncleştarea, Înfricoşatul măcel. De zor şi sudoare prin colbul Câmpului toţi pe picioare şi sus pe genunchi şi pe pulpe Şi pe obraz şi pe mâni ei tot se mânjeau de măcşeală La-ncăierarea-nfocată din jur şi pe lângă Patroclu.</p>
               <p>         Cum dacă un tăbăcar dând calfelor sale să-ntindă337</p>
               <p>         Blana cea mare de bou, care fuse muiată-n unsoare, Dânşii, primind-o, fac roată-mprejur şi o trag de se-ntinde, Şi umezeala se duce pe loc şi răzbeşte grăsimea, Dacă trag pielea mai mulţi de rămâne cu totul destinsă; Astfel de-o parte şi alta pe locul puţin de la mijloc Leşul trăgeau înspre ei cu toţii, credeau că putea-vor Unii să-l ducă la Troia, ceilalţi la corăbii, şi-n jurul Leşului crunt şi sălbatic se-ncinge vânzolul de arme.</p>
               <p>         N-ar fi avut ce cârti la vedere-i chiar Ares, al gloatei Răscolitor, şiAtena, oricât ar fi fost de pornită.</p>
               <p>         Astfel în ziua de-atunci de sus a fost dat urgisitul Zbucium de oşti şi de cai după bietul Patroclu, de care Încă nimic nu ştiuse măreţul prieten Ahile, Lupta lăţită fiind de la repezi corăbii departe Până sub zidul troian. El nici măcar nu bănuise C-are să moară Patroclu, ba tot aştepta să se-ntoarne După ce-ajunge la porţi; el nu putea crede că singur, Fără de Ahile, lua-va cetatea, ba nici chiar cu dânsul: Ast-auzise adeseori şi o ştia de la Tetis, Care-l vestea pe ascuns ce cugetă marele Zeus; Nu-i spuse mama-i atunci şi groaznica nenorocire Care-l lovise pe el, că mort îi e scumpul tovarăş.</p>
               <p>         Se încolţeau împrejuru-i oştenii cu lănci ascuţite Şi căpiaţi cu-ndârjire, ei moarte-şi făceau între dânşii.</p>
               <p>         Şi glăsuia între-Aheii cei împlătoşaţi oarecine: „Hei, că-i ruşine, prieteni, de-acum înapoi să purcedem Spre adâncate corăbii. Mai bine pe toţi să ne-nghită Negrul pământ! E de o sută de ori mai cu cale Asta decât să lăsăm noi pe mort să ni-l ia în cetate Şi să ne biruie acum şi fală să-şi facă Troienii.”</p>
               <p>         Dar şi din oastea troiană auzeai că striga oarecine: „Chiar dacă-aici lângă mort, prieteni, o fi deopotrivă Scris tuturor să pierim, să nu se dea-n lături niciunul! „</p>
               <p>         Asta zicea oarecine şi însufleţea pe tovarăşi.</p>
               <p>         Astfel era bătălia, şi vuietul tare ca fierul Tot răsuna în văzduhul pustiu pân' la cerul de-aramă.338</p>
               <p>         Stau mai deoparte de luptă jălind telegarii cei falnici Ai lui Ahile, când ei îşi văzură căzut pe stăpânul Şi tăvălit la pământ de mâna cea cruntă-a lui Hector.</p>
               <p>         Automedonte întrasta, voinicul născut de Diores, Parte din iutele biciu-i pleznea, le da zor să pornească, Parte grăindu-le blând şi chiar speriindu-i cu vorba.</p>
               <p>         Nici la corăbii 'napoi ei nu mai vroiau să se ducă, Spre Helespontul întins, şi nici la război cu Aheii.</p>
               <p>         Steteră ţapeni aşa ca un stâlp care stă pe mormântul Unui bărbat răposat ori al unei femei răposate.</p>
               <p>         Astfel ei stau neurniţi sub hamuri la carul măestru, Capul băgară-n pământ şi tânguitori între dânşii, Ei, pe Patroclu jălind, au prins din pleoape să verse Lacrimi fierbinţi, şi pătau mândreţe de coamă stufoasă Care la ham de sub perne căzuse de-o parte şi alta.</p>
               <p>         Cum le văzu tânguirea, Părintele lumii din slavă Dete cu milă din cap şi în sinea lui astfel le zise: „Bieţii mei cai, de ce oare v-am dat lui Peleu domnitorul, Un muritor, pe voi doi care nu ştiţi de vreme şi moarte?</p>
               <p>         Ori s-aveţi parte şi voi de durerea sărmanilor oameni?</p>
               <p>         Doară din tot ce pe lume e viaţă, răsuflă şi mişcă, Nu e nimic mai de plâns şi mai necăjit decât omul.339</p>
               <p>         Totuşi să n-aveţi voi grijă, că Hector în car niciodată Nu va putea să vă-nstrune pe voi, că eu n-o să-i dau voie, Nu e destul c-a pus mâna pe arme şi-i mândru de asta?</p>
               <p>         Eu vă voi pune-n picioare şi-n pieptu-vă toată vârtutea, Teafăr din luptă să-l duceţi la tabără pe-Automedonte.</p>
               <p>         Dar o să las pe Troieni să mai biruie şi să omoare; Până ce ei vor sosi la corăbii şi până ce-n urmă Soarele va asfinţi şi-o să vie amurgul de seară.”</p>
               <p>         Zice şi-nduhuie-ndată sirepilor mare vârtute.</p>
               <p>         Caii apoi, scuturând din coamă ţărâna şi colbul, Caru-ntre-Ahei şi Troieni şi-l poartă ca vântul de iute Şi-Automedonte din chelnă se bate, că-l doare de moartea Soţului său şi s-avântă cu caii ca-n stolul de gâşte Vulturul, şi de prin valul Troienilor lesne se smulge Şi-ndemânatic s-aruncă la goană prin deasa mulţime.</p>
               <p>         Dar în zadar se repede, nu poate răzbi pe niciunul, Singur în chelnă fiind; e peste putinţă c-o mână Lancea s-aepte deodată şi caii cu alta să-nfrâne.</p>
               <p>         Dar mai târziu îl văzu un prieten al său înainte, Alchimedonte, nepot al lui Emon şi fiul puternic Al lui Laerches, şi el după caru-i oprindu-se-i zice: „Spune-mi, tu Automedonte, ce zeu ţi-o fi dat oare ţie Gândul acesta deşert şi te scoase din minte cu totul, Singur aşa să te baţi cu Troienii în toiul din frunte?</p>
               <p>         Vezi că ţi-i soţul răpus şi armătura purtată de-Ahile Hector având-o pe el, se bucură şi se făleşte.”</p>
               <p>         Al lui Diores fecior se uită-napoi şi răspunde: „Cine, Alchimedon, ca tine-i de vrednic în tabăra ahee Caii cei nemuritori să-i înstrune ori slobozi să-i lase?</p>
               <p>         Numai sărmanul Patroclu era ca şi zeii de meşter Cât a trăit, dar acu e-n puterea ursitei şi-a morţii.</p>
               <p>         Hai dar, în mână ia biciul şi-apucă lucioasele hăţuri; Eu mă dau jos din cotigă, pedestru mă prind cu duşmanii.”</p>
               <p>         Asta el zice. Şi-n caru-i suindu-se Alchimedonte Repede biciul înhaţă şi strânge lucioasele hăţuri, Automedonte din car se coboară. Dar Hector în faţă Cum îl zări, lui Eneas fiindu-i aproape, îi zise: „Tu al Troienilor sfetnic, Eneas, eu văd telegarii Lui Peleiades Ahile cel bun de picior; răsăriră Iar la război, dar ne'ndemânatici le sunt vizitiii.</p>
               <p>         Cred dar că pune-voi mâna pe ei, dacă tu cu 'nadinsul Vrei să m-ajuţi. Negreşit că îndată ce noi năvăli-vom N-o să cuteze niciunul din ei să ne stea împotrivă.”</p>
               <p>         Astfel îi zise, şi el voios se luă după Hector Şi amândoi o porniră cu umăru-n pază de scuturi Ţapene, piei argăsite şi bine-nvăscute-n aramă.</p>
               <p>         Merser-alături de dânşii tovarăşii, unul Aretos, Mare ca zeii şiHromiu, căci nu se-ndoiau că pe-aceia Au să-i omoare şi pradă cădea-vor în mâna lor caii.</p>
               <p>         Minte de prunci, că pe nesângerate doar Automedonte N-avea să-i lase la-ntors. Prin ruga rostită lui Zeus Pieptul lui Automedonte se umple de-avânt şi tărie, Zice voinicul atunci ortacului său din teleagă: „Alchimedonte, să nu ţii tu caii departe de mine, Lasă-i să sufle la spatele meu, că eu nu cred că Hector O să-şi domoale mânia războinică până ce dânsul N-o să ne-omoare pe noi şi urcându-se-n carul acesta N-o să alunge, de zmeii aceştia purtat, ale noastre Cete, sau nu va fi prins de armia noastră din frunte.</p>
               <p>         Asta el zice şi cheamă pe Aias cei doi şi pe-Atride: „Iute, Menelau şi voi, căpitani ai argiilor Aias, Mortul încredeţi-l altora, celor mai tari de vârtute, Ei să-l ia-n pază, să dea pe duşman la o parte şi-n locul Mortului viaţ-apăraţi-ne nouă, primejdia vine, Căci năpădit-au aici la bătaia cea plină de lacrimi Însuşi Eneas şi Hector, vitejii fruntaşi de la Troia.</p>
               <p>         Totul e însă în mâinile zeilor; de-asta aţinti-voi Lancea şi eu, şi las celui de sus s-aibă grijă de toate.”</p>
               <p>         Zice, şi-apoi învârtind sburătue suliţa lungă Şi nimereşte pe-Aretos în pavăza-i cea rotilată.</p>
               <p>         Suliţa, ne 'mpiedicată de pavăză, trece printr-însa; Brâul de lână răzbate şi-acolo se-nfige sub pântec.</p>
               <p>         Cum uneori un flăcău c-o tăioasă secure izbeşte Pe după creştet sub coarne un bou de la ţară şi-ndată Coarnele-i taie, iar boul se saltă şi-apoi se răstoarnă; Astfel Aretos se saltă şi cade pe spate; ascuţişul Prin măruntaie răzbind şi clătindu-se-i curmă suflarea.</p>
               <p>         Hector însuliţ-atunci asupra lui Automedonte; Vede el lancea-nainte şi-n faţă-i plecându-se, scapă De lovitură uşor, şi dincolo arma cea lungă Cade cu boldu-n pământ; i se clatină încă cotorul Până ce-acolo năprasnicul Ares tăria-i înfrânge.</p>
               <p>         Dânşii acuma stau gata să tragă din săbii de-aproape, Îns-alergară la ei şi-i opriră din harţă împreună Aias din gloată venind, căci fură chemaţi de tovarăşi.</p>
               <p>         Cum îi văzură pe ei, de teamă-napoi se dădură Hector, Eneas şi Hromiu, un zeu în făptură. Pe-Aretos Ei îl lăsară pe jos tăvălit şi cu inima ruptă.</p>
               <p>         Automedonte, asemenea iutelui Ares, s-aruncă Şi dezarmează pe mort şi zice aşa cu mândrie: „Sufletul, cât de puţin, mi-l simt uşurat de necazul Ce-am suferit după bietul Patroclu, măcar că ucisul Este cu mult mai prejos.” În car apoi prăzile puse, Armele-i crunte, şi el se sui, şi-având sângerate Mâni şi picioare, părea ca un leu care-mbucă un taur.</p>
               <p>         Lângă Patroclu din nou se încinse bătaie nebună, Vajnică, plină de-amar, trezită de Palas Atena, Care venise din cer. Ea fuse de Zeustrimisă Ca să încânte pe-Ahei, că el vrerea de-acum îşi mutase.</p>
               <p>         Cum porfiriu împestrit arcuind curcubeu-l întinde Zeus din slavă pe cer ca un semn de război sau de vreme Viscolitoare de iarnă, de-şi curmă cu sila plugarii Muncile lor de la câmp şi vitele stau toropite; Tocmai aşa porfiriu era norul sub care pătrunse Zâna-ntre Ahei. Şi-acolo-ncepu să dea zor fiecărui.</p>
               <p>         Ea începu să întarte cu vorba pe craiul Atride, Neobositul oştean – căci el îi era mai aproape -</p>
               <p>         Chipul lui Fenix luând şi glasu-i cel plin de tărie: „Ce înjosire şi-ocară, Menelau, te-aşteaptă pe tine, Dacă sub zidul troian preabunul, slăvitul prieten Al lui Ahile o să fie mâncat de dulăi şi de vulturi!</p>
               <p>         Fii dar la luptă bărbat şi împintenă-ţi armia toată.”</p>
               <p>         Zise Menelau Atrid bărbatul de-a pururi războinic: „Tată, moş Fenix mărite, de-ar vrea să-mi dea mie putere Palas Atena să lupt şi ar da la o parte din cale-mi Ploaia de lănci şi săgeţi, aş sta lângă el ca să-l străjui.</p>
               <p>         Nu ştii ce mult m-a mişcat, ce grea lovitură-mi fu moartea-i.</p>
               <p>         Dar e cumplită pornirea lui Hector întocmai ca focul, Arma-i tot face pârjol şi cerul îi dă biruinţă.”</p>
               <p>         Asta i-a zis; fulgeratica zână se bucură-n sine, Ei doar întâi ca zeiţă rostitu-i-a el rugăciunea.</p>
               <p>         De-asta zeiţa i-a pus în genunchi şi umăr tărie, L-a-nvârtoşat pe viteaz şi datu-i-a-n piept cutezarea Muştei, că musca, oricât de la trupul de om o înlături, Tot vrea să muşte din el, că la sânge de om lăcomeşte; Astfel i-a fost şi cutezul ce-n inimă-i puse zeiţa.</p>
               <p>         Merse Menelau spre mort şi trase-n duşmani cu o lance.</p>
               <p>         Fost-a la neamul troian unul Podes, al lui Aetion Fiu, om bogat şi voinic care-a fost al lui Hector prieten, Cel mai iubit din popor, că-i fuse tovarăş de-ospeţe.</p>
               <p>         Tocmai pe Podes acesta, când el a împuns-o la fugă, L-a nimerit roşcovanul Menelau. Răzbit de-a lui lance, Dânsul picat-a bufnind. Pe mort apucându-l Menelau, De la Troieni l-a răpit şi dusu-l-a-n tabăra ahee.</p>
               <p>         Vine la Hector atunci, din gură-l îndeamnă Apolon Chipul lui Fenops luând, al lui Asiu fecior, care-i fuse Tare iubit ca tovarăş pe când locuia în Abidos.</p>
               <p>         Astfel la chip prefăcut, îi zise ţintaşul Apolon: „Care duşman se va teme de tine, o, Hector, acuma, Dacă te sperii şi fugi de Menelau Atrid care-i pururi Slab şi codaci luptător? Nu vezi că se duse el singur Leşul luând de la noi, că ucise pe-al lui Aetion Fiu, un prieten al tău credincios şi fruntaş la războaie.”</p>
               <p>         Astfel îi zise şi bezna durerii-l cuprinse pe Hector, El înarmat în aramă ieşi înaintea oştirii.</p>
               <p>         Zeus, în furie atunci, ia pavăza-i scânteietoare Şi-nciucurată şi muntele Ida-l învăluie-n nouri, Fulgeră, tună şi bubuie groaznic şi vântură scutul, Pune pe fugă pe-Ahei şi Troienilor dă biruinţă.</p>
               <p>         Beoţianul întâi, Penelaos, purcede la fugă, Cum el da drept înainte, fusese doar sus pe la umăr Însuliţat pe deasupra şi până la os îl ajunse Suliţa lui Polidamas, căci el mai de-aproape-l ochise; Hector în mână la os îl împunse pe Leitos, vlăstarul Dârzului Alectrion, şi-l scoase din arme. Cu teamă, Leitos în juru-i privind se retrase, că n-avea nădejde Lancea cu mâna să ţie, să poată lupta cu Troienii.</p>
               <p>         Idomeneu într-aceea, când Hector fugea după Leitos, Trase cu boldul în el; îl lovi pe la sân, dar cotorul Suliţei lungi i se frânse; aoliră de spaimă Troienii.</p>
               <p>         Hector ochi după asta pe Idomeneu, pe al Cretei Crai, care sta în cotigă, dar arma-i trecu pe de lături Şi pe tovarăşul lui Merione-l brodi, pe Chiranos, Care ca soţ-mânător din Creta-l urma, de la Lictos, 340</p>
               <p>         Bine-ziditul oraş. De la vase venise pedestru Craiul şi-o mare izbând-ar fi dat la Troieni cu-a lui moarte, Dacă Chiranos zorindu-şi mai repede caii spre dânsul Nu-i aducea mântuirea şi nu-i depărta nenorocul.</p>
               <p>         Îns-a pierit vizitiul atunci, că pe el îl împunse Hector cu boldul în falcă. – n ureche şi-i sparse cu lancea Dinţii din gură şi limba-i tăie de la mijloc şi bietul Fu prăvălit de pe car şi frânele i-alunecară.</p>
               <p>         Dar Merione plecându-se-ndată de jos le culese Şi începu să îndemne pe Idomeneu după aceea: „Biciuie caii şi fugi la corăbii acuma de-a dreptul, Vezi şi tu singur că nu se mai poate să biruie-Aheii.”</p>
               <p>         Zise, şi Idomeneu cu biciul gonea spre corăbii Caii cei mândri comoşi, că în sufletu-i spaima intrase.</p>
               <p>         Şi înţelese Menelau şi Aias acuma că Zeus Dase învingerea cea schimbătoare Troienilor. Zise Aias Telamonianul atunci lui Menelau: „Vai nouă, Chiar un copil ar pricepe de-acuma că Zeus el însuşi, Tatăl ceresc, pe duşmani îi ajută; niciunul dintr-înşii Bun sau nevrednic în arme nu dă lovitură greşită, Când ne chiteşte, pesemne le-ndreaptă săgeţile Zeus, Iar ale noastre zadarnice cad la pământ fără ţintă.</p>
               <p>         Hai măcar noi să gândim cum este mai bine să tragem Mortul încoace spre noi şi să facem aşa bucurie Soţilor noştri la-ntors. Nu vezi cum se uită cu jale Bieţii la noi! Ei se tem că nu vom putea să mai ţinem Piept fioroaselor mâni şi cumplitei mânii a lui Hector Şi că noi toţi vom cădea la corăbii. De-aceea să plece Repede vreun tovarăş să dea lui Ahile de ştire Cât mai devreme; pesemne că nu sosi încă la dânsul Vestea cea tristă că nu mai trăieşte iubitu-i prieten.</p>
               <p>         Caut zadarnic, eu nu pot vedea între-Ahei pe niciunul Vrednic de asta, căci negur-acoperă oastea şi caii.</p>
               <p>         Zeus, părinte ceresc, înlătură ceaţa din oaste, Fă să răsară seninulşi limpede ochii să vadă Şi la lumină măcar să pierim, dacă astfel ţi-i voia.”341</p>
               <p>         Zice, iar tatăl ceresc se îndură, când lacrima-i vede, Iute răsfiră-ntunericul, negura dă la o parte, Soarele iar luminează şi câmpul de sânge s-arată.</p>
               <p>         Zise dar Aias atunci lui Menelau Atride strigaciul: „Caută acum, înălţate Menelau, să vezi dacă-i teafăr Încă şi viu Antiloh, feciorul măritului Nestor, Du-te la el şi grăbeşte-l să dea mai curând lui Ahile Jalnica ştire că-i mort iubitu-i prieten Patroclu.”</p>
               <p>         Astfel îi zice, şi Atride voios îl ascultă şi pleacă Iute-napoi ca un leu de la staulul unde sunt vite, După ce el oboseşte stârnind pe păstori şi zăvozii, Care, veghind câtu-i noaptea, nu-l lasă să intre-n cireadă Şi să se-nfrupte din boii cei graşi; dar el, lacom de carne, Tot se aţine, ci nu izbândeşte, căci dese tot zboară Lăncile-n faţă-i din mâini oţelite, şi torţile-aprinse Zboară mereu de se sperie leul, cu toată turbarea-i, Şi cu mâhnire se trage-napoi dimineaţa; tot astfel De la Patroclu Menelau purcede-napoi fără voie, Teamă fiindu-i grozav ca nu cumva soţii să-l lase Pradă vrăjmaşilor şi să ia fuga de spaimă cumplită, De asta şi mult se mai roagă de Aias şi de Merione: „Tu Merione şi Aias, să nu uitaţi voi niciodată Cât era bietul Patroclu de bun şi drăguţ ca prieten, Faţă de toţi a ştiut el să fie blajin ca un frate Cât a trăit, dar acu e-n puterea ursitei şi-a morţii.”</p>
               <p>         Asta le zice şi pleacă de-acolo bălanul Menelau Ochii rotind împrejur ca vulturul care-i, se zice, Ager la ochi ca niciuna din toate-ale cerului pasări Şi că din slăvile-nalte ocheşte un iepure sprinten.</p>
               <p>         Chiar dacă e îndosit undeva în tufiş, şi asupra-i Tabără el, îl apucă deodată şi-i zdrumecă viaţa; Tocmai aşa, o, Menelau, şi tu îţi roteai pretutindeni Ochii tăi licăritori prin multa desime-a oştirii, Doar ai putea să mai vezi încă viu pe feciorul lui Nestor.</p>
               <p>         El într-o clipă îl zări între pâlcuri în aripa stângă; Armia-şi-o-mbărbăta şi-o tot mai mâna spre bătaie.</p>
               <p>         S-apropie de voinic şi-i zise bălanul Menelau: „Hai mai încoace, Antiloh, mai repede vino să afli Vestea cea plină de-amar ce bine ar fi fost să nu fie!</p>
               <p>         Cred că şi tu vezi acuma şi-o ştii de la tine că zeii Deteră mare năpastă Danailor, şi biruinţă Numai vrăjmaşilor noştri. Viteazul de frunte al oştirii, Meneţianul e mort şi lăsatu-ne-a jale nespusă.</p>
               <p>         Du-te mai repede, fugi la corăbii să spui lui Ahile Cât mai devreme de poate să vie să-i mântuie trupul Gol de-armătură, căci armele-i s-află în mâna lui Hector.”</p>
               <p>         Astfel îi zise. Antiloh stătu-ncremenit de cutremur; Câtăva vreme amuţise şi ochii de lacrămi deodată I se umplură şi verdele glas i s-oprise pe buze, Nu zăbovi însă el să asculte ce-i spuse Menelau Şi o luă lapicior, ci după ce armele-şi dete Lui Laodocos, soţ bun, care aproape-i mâna telegarii.</p>
               <p>         El, de plânsori podidit, părăseşte războiul şi-o-ntinde Iute spre-Ahile Pelidul să-i ducă solia cea tristă.</p>
               <p>         Nu vru întrasta Menelau să stea la bătaie, s-ajute Cetelor înghesuite, de unde plecase al lui Nestor Fiu Antiloh, după care oftau acum toţi Pilienii.</p>
               <p>         Puse pe fratele lui să comânduie, pe Trasimede Şi se întoarse la locul pe unde căzuse Patroclu, Stete din fugă pe drum şi celor doi Aias le zise: „Iat-am trimis la corăbii să meargă feciorul lui Nestor După Ahile cel bun de picior; însă nu cred să vie Dânsul acuma, cu toată mânia-i turbată pe Hector; Doar e de arme lipsit şi nu poate lupta cu Troienii.</p>
               <p>         Înşine dar chibzuitul, să vedem în ce chip e mai bine Mortul de-acolo din toi să ni-l scoatem, şi noi de urgie Şi de prăpăd izbăviţi, din focul duşman să ne smulgem.”</p>
               <p>         Trupeşul Aias Telamonianul la asta-i răspunse: „Zilele tale, o, slăvite Menelau, sunt bune şi drepte, Hai şi plecaţi-vă voi, Merione şi tu, cât mai iute Şi ridicaţi-l pe mort şi scoateţi-l din bătălie.</p>
               <p>         Aias, noi doi vom răzbi pe Troieni, ne vom bate cu Hector.</p>
               <p>         Cum ne e numele-aşa şi vârtutea ni-i una şi sta-vom Tari ca-nainte amândoi alături în lupta cea cruntă.”</p>
               <p>         Zise, iar ei de pe jos apucară cu braţele mortul Şi-l ridicară pe sus. Dar cum îi văzură Troienii Leşul luând şi fugind, deodată-ncepură să ţipe Şi-a năvăli după ei ca ogarii când sar înaintea Unor voinici vânători la mistreţul rănit; ei aleargă Câtăva vreme-ahtiaţi cu colţii să sfâşie fiara, Dar mai pe urmă când ea bizuindu-se-n sine se-ntoarnă Cânii în lături iau fuga şi care-ncotro se răşchiră; Astfel o vreme glotiş se tot năpustiră Troienii După fugarii Ahei încolţindu-i cu săbii, cu suliţi; Cum însă Aias cei doi se întoarseră şi împotrivă Steteră, feţe schimbară Troienii atunci şi niciunul Nu îndrăzni după mort să mai-nainteze, să lupte.</p>
               <p>         Astfel ei aprigi atunci de-acolo cărau spre corăbii Leşul luat din război, şi-n urmă se-ncinse bătaie Cruntă, sălbatică-ntocmai ca focul ce-aprins de năprasnă Arde-o cetate şi casele cad mistuite de flăcări Mari pân'la nouri şi duduie focu-nteţit de un vifor Vâjâitor; tot astfel huia necurmat-armălaie, Zarva de oameni şi cai după cei care au rupt-o la fugă.</p>
               <p>         Cum pe la munte doi muli, cu toată-ncordarea vârtuţii, Trag după ei pe poteca pietroasă la vale o grindă Sau un buştean uriaş, cherestea de corăbii şi zornic Tot-naintează, măcar că sunt rupţi de sudoare şi trudă, Harnici tot astfel şi ei duceau mortul în vreme ce-n urmă Aias cei doi pe năvalnici în loc îi ţineau cum puhoiul E stăvilit de un deal păduros care taie câmpia Şi potopirea de ape pornite din valnice râuri Tot o iezeşte şi repede-abate pe şes viitura, Care-n zadar cu tăria-i sezbate să-i spargă zăgazul; Astfel şi Aias năprasnic se puseră de-a curmezişul Şi-mpiedicau pe Troieni, dar ei se ţineau încă grapă Şi mai dihai însă doi, Eneas şi falnicul Hector.</p>
               <p>         Cum se împrăştie stolul de gaiţi şi grauri şi ţipă Straşnic de spaimă fugind, dacă văd de departe că vine Uliul care-i gelatul sărmanelor mici păsărele; Tocmai aşa, urmăriţi de Eneas şi Hector, Aheii Fug şi tot ţipă grozav şi uit-a se bate, şi-n urmă Multe podoabe de arme tot cad de la ei împrejurul Şanţului când o zbughesc, şi încaierul nu se mai curmă.</p>
            </div>
            <div type="div2">
               <head>         Cântul XVIII</head>
               <p>Astfel în chip de pârjol ei tot se trudeau în bătaie; Repede-ntr-asta veni Antiloh să dea glas lui Ahile Şi-l nimeri înainte la vase cu ciocuri înalte, Unde stătea-ngrijorat nu cumva să i se-ntâmple ce-acuma Se întâmplase. Ofta şi zicea el în sinea-i bărbată: „Vai mie, vai! Oare ce-i că pletoşii feciori din Ahaia Se îmbulzesc la corăbii şi tot o zbughesc pe câmpie?</p>
               <p>         Zeii feri-m-ar să nu mi se-ntâmple năpasta ce mama Mi-a prorocit oarecând. Ea mie mi-a zis că odată Cel mai voinic mirmidon, când eu voi fi încă pe lume, Fi-va lovit de Troieni şi va pierde lumina de soare.</p>
               <p>         Ah, fără doară s-a dus şoimanul Patroclu, abraşul!</p>
               <p>         Şi-l sfătuisem ca după ce focul duşman va respinge Calea s-apuce-napoi şi să nu se mai prindă cu Hector.”</p>
               <p>         Până ce-Ahile cu mintea şi inim-aşa se frământă, Iată, cu lacrimi fierbinţi se apropie fiul lui Nestor Şi glăsuieşte la el şi aduce otrăvita solie: „Vai mie, Ahile, tu fiu de viteaz, auzi-vei din gură-mi Veste de jale cumplită, ce bine ar fi fost să nu fie!</p>
               <p>         Bietul Patroclu e mort şi acum e bătaie-mprejurul Trupului gol, fiind armele-i toate în mâna lui Hector.”</p>
               <p>         Astfel i-a zis, iar pe el îl acoperă norul durerii, Iute cu pumnii luând din vatră cenuşă cernită, Prinde s-o-mprăştie-n capu-i, frumosul obraz înnegrindu-şi; Dumnezeiescul veşmânt i se umple de neagra cenuşă Şi, tăvălindu-se-n colb, el, cât mi-ţi-i bradul, se-ntinde Părul şi-l smulge apoi cu mânile schimonosindu-l.</p>
               <p>         Roabele cele luate-n război de Patroclu şi-Ahile Prins-au să ţipe vârtos, cu suflet durut, şi s-alerge Toate din cort spre Ahile, şi toate plângeau, şi cu pumnii Jalnic în piept se izbeau; se muiau tuturora genunchii.</p>
               <p>         Sta Antiloh văietându-se-alături cu ochii în lacrimi Şi-l apuca pe Ahile de mâini; el ofta doar din suflet, Teamă fiindu-i ca nu cumva el să se-njunghie cu fierul.</p>
               <p>         Groaznic Ahile a gemut. Îl aude cinstita lui mamă Din Ocheanos, din fund, de pe lângă bătrânul ei tată, 342</p>
               <p>         Şi izbucneşte în hohot de plâns, de s-adună-mprejuru-i Toate surorile ei, Nereidele, zânele mării.</p>
               <p>         Talia, Glauc-a venit, de asemenea şi Cimodoce, Speo şi Toe şi Halia cea cu ochi mari şi Neseia Şi Cimotoe, Actea, Lemnoria şi Amfitoe Şi după ele au venit şi Iera, Melita, Agave, Doto şi Proto-mpreună, apoi Dinamene, Ferusa Şi Dexamene cu ea, Amfinoma şi Calianera Şi Galatea vestită de mândră, Panopa şi Doris, Ba şi Nemertes, apoi şi Apseude şi Calianasa, Maira, pe urmă Climena, Oritia şi Ianasa Şi Ianera şi cea cufrumoasele plete Amatea Şi celelalte zeiţe din fundul noianului mării.</p>
               <p>         Peştera cea argintie îndată fu plină de ele, Toate în piept se băteau, iar Tetis porni tânguitul: „Scumpe surori Nereide, auziţi dacă vreţi să cunoaşteţi Ce-amărăciune, ce caznă sărmanul meu suflet îndură.</p>
               <p>         Vai mie, mamă de plâns a viteazului cel mai de frunte!</p>
               <p>         După ce biata născut-am un fiu arătos şi puternic, Steagul voinicilor, şi-mi răsărea ca o verde mlădiţă, Doar îl crescui bucuros ca un pom care creşte-n grădină, Eu cu un stol de corăbii trimisu-l-am tocmai la Troia Şi la război cu Troienii. Dar, vai, că pe dânsul acuma N-o să-l primesc de la Troia-napoi la Peleus acasă, Iar câtă vreme viază şi vede lumină de soare, Suferă bietul şi nu pot măcar să-l ajut la nevoie.</p>
               <p>         Totuşi voi merge să-mi caut copilul iubit şi să aflu Ce supărare l-ajunse, deşi stă departe de luptă.”</p>
               <p>         Zice şi-ndată din peşteră pleacă şi-alături de dânsa Zânele plânse pornesc. Despică-se-n preajma lor valul Apelor. Când pe mănoasa câmpie troiană sosiră, Ele de-a rândul pe mal suindu-se toate stătură, Unde pe-aproape de Ahei stau dese-nşirate corăbii.</p>
               <p>         Dânsul ofta dureros, când mama-i cinstită venindu-i Ţipă şi-n hohot de plâns îi cuprinde cu braţele capul Şi, tânguindu-se amar, îi zice cuvinte ce zboară: „Ce plângi, tu fătul meu scump? Ce rău şi ce jale te-apasă, Spune şi nu-mi tăinui. Împlinit e din partea lui Zeus Tot ce-ai poftit înainte, când braţe ai-nălţat şi fierbinte Tu l-ai rugat să dea-n lături pe-Ahei la corăbii, Până tu n-ai să-i ajuţi, şi să sufere amarnice-nfrângeri.”</p>
               <p>         Dar din adânc suspină şi răspunse şoimanul Ahile: „Mamă iubită, e drept că pe voie făcutu-mi-a Zeus; Ce-mi foloseşte de-acum dacă dus îmi e scumpul tovarăş, Bunul Patroclu, la care ţineam ca la nici un prieten, Ba ca pe sine-l iubeam. Mi-e dus, l-a ucis acum Hector Şi l-a prădat de acea grozăvie, minune de arme, Mândrele odoare primite în dar de la zei de-al meu tată, Când unui biet muritor pe tine te-au dat de soţie.</p>
               <p>         Bine-ar fi fost dacă tu rămâneai între zânele mării Şi-ar fi luat de femeie părintele-mi pe-o muritoare.</p>
               <p>         N-aveai să suferi acuma durerea nespusă de mare După căderea feciorului tău, că pe el de la Troia N-o să-l primeşti înapoi, căci mie mi-e silă de viaţă.</p>
               <p>         Nici nu mai vreau între oameni să fiu pân'ce n-are să-mi cadă Hector 'nainte sub lance zdrobit, cu viaţa plătindu-şi Astfel păcatul – omorul lui Menetiade Patroclu.”</p>
               <p>         Dar cuvântatu-i-a Tetis, cu faţa scăldată de lacrimi: „Fiule, dacă-i cum spui, puţine sunt zilele tale, Doar şi pe tine te ajunge veleatu-n curând după Hector.”</p>
               <p>         Tare se-nverşun-atunci şi zice şoimanul Ahile: „Ah, de-aş murichiar acum, dacă nu mi-a fost dat să mi-l apăr Soţul de moarte. El, bietul, se stinse departe de ţară, Vai, şi de mine avea tocmai nevoie să-nlătur blăstemul.</p>
               <p>         Iată-mă dar osândit, eu nu mai văd scumpa mea ţară, Nu l-am scăpat pe Patroclu şi nici pe ceilalţi, pe ortacii Mei de război care droaie pieriră de mâna lui Hector, Ci la corăbii stau lipcă, netrebnic-a ţărnii povară, Eu care printre Ahei în tabără cel mai destoinic Sunt şi am fost la război, că la sfaturi mai buni sunt şi alţii.</p>
               <p>         Piară-ntre zei şi-ntre oameni dihonia şi învrăjbirea, Piară mânia ce scoate din fire chiar oameni cu minte, Patima care-i mai dulce ca mierea când picură-n pieptul Omului, tot se strecoară şi-n sinea lui creşte ca fumul; Astfel pe mine m-aprinse necazul pe-Atrid Agamemnon.</p>
               <p>         Dar să lăsăm la o parte trecutul, măcar că ne doare, Şi să supunem a inimii noastre pornire cu sila.</p>
               <p>         Eu mă voi duce pe loc să dau faţă cu Hector, călăul Celei mai scumpe fiinţe. Sunt gat-a primi lovitura Morţii, oricând va vrea Zeus şi zeii ceilalţi să mi-o deie.</p>
               <p>         Nu fu de moarte scutit nici Hercule nebiruitul, Care iubit era foarte de tatăl său Zeus. Ursita Capăt îi puse şi lui, şi pizma cea vajnic-a Herei.</p>
               <p>         Astfel şi eu care-am parte de-o soartă totuna cu dânsul M-oi odihni, dacă mor. Deci înaltă mărire vreau astăzi, Vreau ca troienele toate, dardanele mândru-gătite De pe obrajii cei tineri cu mâinile lor amândouă Lacrimi să şteargă, să geamă mereu văduvite de mine; Seamă să-şi deie deplin că demult n-am pus mâna pe arme.</p>
               <p>         Nu mă opri dar, deşi mă iubeşti, doară n-ai să mă-ndupleci.”</p>
               <p>         Zise, iar cea cu picioare-argintii lui Ahile-i cuvântă: „Fiule, drept este tot ce mi-ai spus. E frumos să dai mână De ajutor la prieteni, de cruntă pieire să-i aperi, Dar strălucitele-ţi arme frumos măiestrite-n aramă S-află în mâna duşmanilor. Hector le poartă el însuşi Şi se mândreşte cu ele, ci lauda-i şi bucuria N-are să dăinuie mult, că-l adulmecă moartea de-aproape.</p>
               <p>         Stai la o parte, nu te grăbi să te arunci în bătaie Până ce nu vezi cu ochii sosirea-mi aicea la tine, Mâne chiar pe mânecate la zeul Hefest mă voi duce Şi-o să-ţi aduc o mândreţe de arme lucrate de dânsul.”</p>
               <p>         După ce asta vorbi, de la fiul ei pleacă zeiţa Şi la întoarcere zice surorilor, zânelor mării: „Voi afundaţi-vă acum în adâncul albastrelor ape Mergeţi acasă la tata, vedeţi pe bătrânul Nereus, Căruia spuneţi-i tot; eu pe 'naltul Olimp mă voi duce Şi m-oi ruga iscusitului meşter Hefestos să deie Fiului meu, dacă vrea, lucitoare şi falnice arme.”</p>
               <p>         Zice, iar ele pe loc se cufundă în undele mării.</p>
               <p>         Tetis, zeiţa cu albe picioare, ia drumul şi merge Sus pe Olimp să-i aducă-armătura cea neîntrecută.</p>
               <p>         Iute picioarele ei spre culmi o purtau. Iar Aheii, Tot urmăriţi deduşmani, fugeau încă tot mai departe Spre Helespont şi grozav aolind ajungeau la corăbii.</p>
               <p>         Nu mai putură din luptă la tabără-Aheii s-aducă Trupul lui Menetiad, tovarăşul drag lui Ahile; Iar îl sosise din urmă-nglotirea cu caii şi Hector, Fiul lui Priam, ca focul de neobosit în putere, Leşul de trei ori atunci îl apucă de talpă viteazul Gata să-l ia înapoi şi tare striga la tovarăşi, Însă de trei ori pe el de la leş îl împinseră Aias Vijelioşi amândoi, dar el bizuindu-se-n sine, Ţapăn aci se aruncă prin clocot, aci se aţine, Chiuie din răsputeri, dar nu se dă-n lături o clipă, Cum pe la ţară păstorii nu-i chip de la vita răpusă Leul cel roib să-l alunge, când fiara-i lihnită de foame; Astfel pe fiul lui Priam acum şi războinicii Aias Nu pot să-l sperie, nici de la mort să-l abată de-o palmă.</p>
               <p>         Hector era să ia trupul şi s-aibă învingere mare, Dar a venit la Ahile în zbor din Olimp să-i dea veste Vinteşa Iris, să-l mâne la arme, ci fără să ştie Zeus şi zeii ceilalţi. Ea fuse trimisă de Hera, S-apropie şi aşa începu pe viteaz să-l îndemne: „Scoală-te.</p>
               <p>         — Ahile, tu cel mai năpraznic oştean de pe lume, Scapă pe mort, pe prietenul tău, după care se-ncinse Lângă corăbii încaier cumplit. Se omoară-ntre dânşii Unii în juru-i sărind să-şi mântuie-n tabără mortul, Alţii să-l ducă la Troia, bătuta de vânturi; dau buzna Toţi se îndeasă tehui, dar Hector avan ca niciunul Cată să-l ia înapoi şi e tare dorit să-i răteze Capul din fraged grumaz şi-n ţeapă să-l tragă, hainul.</p>
               <p>         Hai dar, nu sta odihnind; ia seama şi teme-te.</p>
               <p>         — Ahile Nu cumva pradă s-ajungă Patroclu la cânii din Troia.</p>
               <p>         Mare ruşinea-ţi va fi, dacă el ciopârţit o să-ţi vie.”</p>
               <p>         Dar pe zeiţă-a 'ntrebat-o fugaciul, măritul Ahile: „Care din zei te-a trimis vestitoare la mine, o Iris?”</p>
               <p>         Vorba-i întoarse zeiţa-aripată cea iute ca vântul: „Eu sunt trimisă de Hera. – nchinata soţie a lui Zeus, Fără s-o ştie-al ei soţ în slavă-ntronatul şi zeii Nemuritori care şed pe-a Olimpului culmi troienite”.</p>
               <p>         Zise zeiţei atunci şoimanul Ahile: „Dar spune-mi Cum pot să intru-n război? Duşmanii au armele mele Şi-altele acuma să-ncing nu lasă iubita mea mamă Până ce n-o văd cu ochii pe dânsa sosită la mine.</p>
               <p>         De la Hefestos ea-mi spune că arme frumoase mi-aduce; Arme măreţe la fel eu nici nu cunosc de la altul Bune pe mine de pus, afară de scutul lui Aias Telamonidul. Dar el socot că-naintea oştirii Stăruie acum şi dă moarte cu suliţa pentru Patroclu.”</p>
               <p>         Dar lui Ahile răspunse aripata şi sprintena Iris: „Bine cunoaştem şi noi că alţii au armele tale, Du-te tu însă aşa pe la şanţ să te vadă Troienii.</p>
               <p>         Poate cumva, speriindu-se, ei se vor trage din luptă Şi vor putea să răsufle voinicii feciori din Ahaia Şi vor avea după caznă un pic de răgaz la bătaie.”</p>
               <p>         Asta zicându-i, se mistuie zâna cea sprintenă Iris.</p>
               <p>         Dragul lui Zeus Ahile se scoală-n picioare, iar Palas Scutul cu ciucuri de aur i-aruncă pe umerii zdraveni, Şi cu un nor auriu îi împresură capul zeiţa, Iar de la capu-i se-nalţă o flacără strălucitoare.</p>
               <p>         Cum e când fumul pornit din cetate-n văzduh se înalţă În depărtatul ostrov, pe unde vrăjmaşii sub ziduri Luptă-mprejur, iar ceilalţi tot ies de la ei din cetate Ziua şi-ntr-una se bat, ci în urmă, când soarele-apune, Focuri de facle pe zidul cetăţii aprind şi lumină Multă se-nalţă-n văzduh ca să vadă şi locuitorii Cei dimprejur să-i ajute cu vasele, să-ndepărteze Cumpăn. – aşa lui Ahile din capu-i răsare văpaia Până la cer. Dând fuga la şanţ după zid el s-aţine Mai la o parte de-Ahei urmând chibzuita povaţă Dată de Tetis, şi ţipă de-acolo vârtos. De departe Strigă şi Palas şi-nsuflă Troienilor spaimă de moarte.</p>
               <p>         Cum este sunetul pătrunzător ce răsună din gura Trâmbiţei, când nemiloşii duşmani o cetate-mpresoară, Tare tot astfel a fost şi strigătul dat de Ahile.</p>
               <p>         Cum i-auziră puternicul glas de aramă, cu toţii Se îngroziră Troienii, iar caii comoşi începură Carele a-ntoarce-napoi, simţiră că nu este-a bine Şi vizitiii-şi pierduseră cumpătul, dacă văzură Para cumplită ce tot îi arde lui Ahile în creştet Nepotolită, năprasnic aprinsă de Palas Atena.</p>
               <p>         Tare de trei ori atunci da strigăt la şanţ şi de trei ori Valmeş fugiră Troienii cu soţii de arme, şi-n valmă Douăsprezece vieţi pieriră-ntre roate şi suliţi, Oameni viteji şi de frunte cu toţii. Voios după asta Scoaser-Aheii din toi, îl luară la ei pe Patroclu Şi pe năsălii-l purtau. În juru-i jălind s-adunară Iute tovarăşi de-ai lui. Între dânşii veni şi Ahile; Dus şi cu lacrimi fierbinţi căuta la iubitul prieten, Care, de suliţi străpuns, zăcea fără viaţă pe targă; El la război îl trimise cu cai, cu telegi, şi pe dânsul Nu-l mai primi înapoi şi mort i se-ntoarse din luptă.</p>
               <p>         Hera, zeiţa-nchinată, dădu într-aceea poruncă Neostenitului soare mai iute-n Ocean să apuie.343</p>
               <p>         Soarele apuse-n curând şi mândrii Ahei încetară Sângerătorul încaier, războiul amar tuturora.</p>
               <p>         Se-ndepărtară Troienii la fel de pe câmpul de sângiuri Şi telegarii buiaci de la carele lor sloboziră Şi s-adunară la sfat înainte ca ei să cineze.</p>
               <p>         Oblu ei stau în picioare, nu poate să şadă niciunul, Groaza-i cuprinse pe toţi, că Ahile din nou se ivise După ce el încetase de mult să ia parte-n bătaie.</p>
               <p>         Fiul lui Pantus întâiul se scoală-ntre ei, Polidamas Cel chibzuit, care singur vedea înapoi şi-nainte, Soţul lui Hector, o dată născut într-o noapte cu dânsul, Dar biruia Polidamas în sfat şi cu armele Hector; Binevoindu-le dânsul aşa începu sfătuirea: „Daţi-vă seama temeinic,prieteni. Povaţa din parte-mi E s-apucăm spre cetate, să nu aşteptăm până mâne Lângă corăbii pe câmp, departe ni-i doară cetatea.</p>
               <p>         Cât avu ciudă pe-Atrid Agamemnon duşmanul acela, Mult mai uşor ne-a fost nouă să batem război cu Aheii.</p>
               <p>         Mă bucuram eu de masul oştirii pe lângă corăbii, Plin de nădejde fiind că pune-vom mâna pe vase: Lucrul se schimbă de-acuma, mi-e teamă grozav de Ahile, Fiară de aprig fiind, el n-o să mai stea pe câmpie, Unde Troienii şi-Aheii-şi-mpart deopotrivă la mijloc, Între corăbii şi deal, războinica înverşunare; Ţinta-i acum o să fie oraşul, femeile noastre, Hai dar 'napoi în cetate; ascultaţi-m. – aşa o să fie; Numa-ntunericul nopţii acum îl opri pe Ahile.</p>
               <p>         Dacă şi mâne, când el înarmat o să tabere-ncoace, Ne-ar nimeri pe aici, cunoaşte-va bine tot insul Cine-i Ahile şi-ar fi bucuros dacă scapă cu fuga Teafăr în Troia, căci mulţi din oştenii Troieni o s-ajungă Hrană la câni şi la vulturi, ferească-ne auzul de asta!</p>
               <p>         Însă de-om face cum eu spun, cu toate că greu ne-ar fi nouă, Noaptea ţinea-vom puterea-ntrunită-n oraş, şi păzită Fi-va cetatea cu zidul, cu porţile-nalte de scânduri Bine cioplite şi lungi, cu zăvoare vârtos zăvorâte; Noi dimineaţa din zori, încingându-ne armele, sta-vom Jur-împrejur pe la turnuri, şi amar îi va fi lui Ahile, Dac-ar veni de la vase şi-ar vrea să ne-mpresure zidul.</p>
               <p>         El o să plece 'napoi săturându-şi de-atâta-alergare Caii cu gâtul înalt purtaţi în tot felul sub ziduri.</p>
               <p>         N-o să mai aibă curajul să deie năvală-n cetate, Ci o să-l sfâşie cânii 'nainte ca el să ne-o surpe.”</p>
               <p>         Clatină Hector din coif, se încruntă şi-ndată-i răspunde: „Hei, Polidamas, nu-mi place vorbirea rostită de tine, Dacă ne-nveţi s-apucăm înapoi şi-n oraş să ne-nchidem, Nu vi-i destul cât aţi stat ca-n temniţ-acolo sub ziduri?</p>
               <p>         Vestea mergea mai demult şi lumea zicea că oraşul Tatălui meu este cel mai bogat în aramă şi-n aur.</p>
               <p>         S-au irosit îns-acum de la case-avuţiile mândre, Parte trecură ca schimb în Meonia, ţara plăcută, 344</p>
               <p>         Parte în Frigia numai de când oropsitu-ne-a Zeus, Însă de-acuma când el, împăratul olimpic, îmi dete Slavă şi bat la corăbii pe-Ahei şi-i înfund pe la mare, Nesocotite, să nu mai ţii obştii aşa cuvântare.</p>
               <p>         N-o să te asculte niciunul de-ai noştri, că n-o să dau voie, Haide mai bine să facem cu toţii cum eu vă voi spune: Cina luaţi-v-acuma prin tabără printre şiraguri Şi căutaţi dup-aceea de pază, vegheaţi fiecare; Dacă de-avutu-i cumva e prea îngrijat oarecine, Las' să-l aducă să-l dea în folosul obştesc al oştirii; Asta mai bine-i şi nu să se bucure-Aheii de dânsul.</p>
               <p>         Iar dimineaţa din zori, înarmându-ne noi să începem Mai viforoasăbătaie pe lângă corăbii. Şi dacă E cumva drept că Ahile în tabără iar se ridică, Lui o să-i fie mai rău, de se bizuie-ncoace să vie.</p>
               <p>         Nu voi fugi de la crâncena harţă, ba chiar mă voi pune Mai cu temei până biruie dânsul ori eu voi învinge: Nici nu alege războiul şi cade chiar cine ameninţă.”</p>
               <p>         Asta le zise şi spusa-i cu chiot primiră Troienii, Nesocotiţii, că Palas Atena-i scosese din minte, Şi lăudară povaţa cu totul greşit-a lui Hector Şi defăimară vorbirea temeinic-a lui Polidamas.</p>
               <p>         Ei dup-aceea prin oaste la cină s-au pus. Iar Aheii Stau la priveghi cât e noaptea bocind şi jălind pe Patroclu.</p>
               <p>         Bocetul jalnic al lor îl începe-ntre dânşii Ahile.</p>
               <p>         El ucigaşele mâni pe pieptul ortacului pune, Geme şi-oftează mereu. Cum leul frumos-încomatul, Când vânătorul de cerbi din negrul bunget îi răpeşte Puii prin peşteră ascunşi, iar el dup-aceea când vine, Văile plin de necaz cutreier. – adulmecă-ntr-una, Doar va găsi pe duşman, şi geme turbat de mânie; Astfel, Ahile din greu suspinând, mirmidonilor zice: „Vai mie, vorbă deşartă grăit-am în ziua aceea Când pe Meneţiu voiam să-l mângâi acasă la dânsul Şi pe fecioru-i slăvit îi spuneam că-i aduc la Opunta345</p>
               <p>         După ce năruie Troia şi capătă parte din pradă.</p>
               <p>         Însă nu-s toate dorinţele noastre-mplinite de Zeus; Scris ne-a fost nouă acelaşi pământ de la Troia cu sânge Să înroşim amândoi. Nici eu doar acasă la mine N-o să mă-ntorn, şi de tata bătrânul Peleu şi de mama N-o să mai fiu eu primit; pe-aici o să-mi fie mormântul.</p>
               <p>         Iar dacă eu am să intru-n pământ după tine, Patrocle, N-o să te pun în mormânt până nu-ţi voi aduce-nainte Capul şi armele aceluia care-ndrăzni să te-omoare, Şase perechi de Troieni, toţi oameni aleşi, înaintea Rugului am să-i înjunghii ca eu să răzbun a ta moarte.</p>
               <p>         Tu ai să stai îns-aicea întins pân-atunci la corăbii, Unde o să şadă-mprejur şi te-or plânge şi noaptea şi ziua Roabele noastre din Troia, Dardanele cele pieptoase Ce-am dobândit amândoi cu puterile noastre, cu arma, Când cucerit-am oraşe bogate, ticsite de oameni.”</p>
               <p>         Astfel Ahile grăi şi îndată zori pe tovarăşi Mare căldare cu apă să puie pe foc ca să spele Neamânat pe Patroclu, să-i cureţe cheagul de sânge.</p>
               <p>         Puseră dânşii cazanul pe focul aprins, după asta Apă turnară şi lemne pe sub pirostii grămădiră, Flacără aprinse să-mpresure repede vasul şi apa Se încălzi. Şi când fierse în vasul de aramă, spălară Trupul şi-l unseră apoi cu olei şi cu balsam de nouă346</p>
               <p>         Ani, i-astupară pe urmă mulţimea de proaspete rane Şi-l aşezară-ntr-un pat. Şi întreg, de la cap la picioare, Leşu-mpânziră şi puseră asupra-i o mantie albă.</p>
               <p>         Împrejurând după asta pe-Ahile stăteau mirmidonii Toţi laolaltă cugemete noaptea jălind pe Patroclu.</p>
               <p>         Zeus atunci a grăit soţiei şi soru-sei Hera: „Iată dar, ai izbutit, mărita mea doamnă, tu, Hero, L-ai ridicat la corăbii pe-Ahile cel iute ca şoimul, Parcă sunt ploduri de-a tale pletoşii feciori din Ahaia.”</p>
               <p>         Hera-nălţată din grai aşa se iuţi către Zeus: „Ce fel de vorbă-mi spui mie, tu vajnice fiu al lui Cronos?</p>
               <p>         Dacă şi-un biet muritor lipsit de priceperea noastră Poate să vie de hac unui alt muritor de pe lume, Dar' mite eu care sunt mai presus de oricare zeiţă Şi după neam şi fiindcă ţi-s doară femeie, soţia Celui mai mare-ntre zei şi de care toţi zeii ascultă, Nu era eu să-mi răzbun, duşmanilor eu să fac răul?”</p>
               <p>         Asta vorbeau amândoi între dânşii, în vreme ce Tetis Cea cu picioare-argintii sosi la Hefestos, în casa-i Cea înstelată, cu veşnice ziduri de aramă, şi aleasă Printre palate zeieşti, durate de şchiopul Hefestos, Ea îl găsi năduşind şi harnic rotindu-se-n preajma Foilor, unde găta douăzeci de căldări cu picioare347348</p>
               <p>         Vrând la pereţi să le-aşeze în sala cea bine-zidită.</p>
               <p>         El fiecăreia-i puse sub talpă o roată de aur, Ca la divanul zeiesc de la sine să poată să intre Şi să se-ntoarcă-napoi, o minune de măiestritură.</p>
               <p>         Ele mai gata erau, numai toartele meşteşugite Nu le lipise şi ţinte bătea şi voia să le prindă.</p>
               <p>         Meşterul tocmai la asta lucra în minuta când Tetis Cea cu picioare-argintii veni pe la dânsul acasă.</p>
               <p>         Cum a văzut-o, sub văl sclipitor i-a ieşit înainte Haris cea plină de farmec, soţia vestitului meşter, 349</p>
               <p>         Mâna i-o strânse cu drag şi aşa începu s-o întrebe: „Cum de vii oare la noi, cinstito şi draga mea Tetis, Îmbrobodită-n strai lung? Tu n-ai prea venit înainte, Haide-năuntru, vei fi ospătată frumos ca un oaspe.”</p>
               <p>         Asta zicându-i, o duse în casă pe zâna cea dalbă Şi o pofti pe un jeţ. Cu ţinte de-argint era jeţul Cel făurit şi frumos şi avea scăunaş de picioare.</p>
               <p>         Dânsa dă fuga pe urmă şi cheamă pe marele meşter: „Vino încoace, Hefestos, te caută Tetis pe tine.”</p>
               <p>         Meşterul, prealăudatul beteag, îi răspunse zeiţei: „Vrednică de-nchinăciune şi cinste-i zeiţa din casă, Ea mă feri de primejdie, mă izbăvi la-nfricoşata-mi cădere, 350</p>
               <p>         Când de ruşine câinoasa mea mamă voia să m-ascundă, Eu fiind şchiop. Ce caznă şi chin era bietul să sufăr!</p>
               <p>         Dar în al mării noian la sânu-i primitu-m-a Tetis Şi Evrinoma, copila Oceanului, râul vârtelnic, Unde cu ele stătui nouă ani meşterind la podoabe, La-ncolăcite brăţări, cheutori şi verige şi salbe.</p>
               <p>         Stam într-o peşteră-n fund. Cu murmur de spume Oceanul Jurîmprejur îmi huia fioros, dar nimeni acolo Nu mă ştia tăinuit, nici zeii, nici oamenii; numai Ele ştiură, zeiţele, mântuitoarele mele.</p>
               <p>         Tetis acum e la noi; de-aceea dator mă simt foarte Binele tot să-i plătesc zeiţei cu plete de aur.</p>
               <p>         Tu ca pe-un oaspe primeşte-o şi dă-i bunătăţile toate Până ce foii aşez la o parte şi sculele mele.”</p>
               <p>         Zise, şi de la ilău gâfâind uriaşul se scoală, Şchiop el fiind; picioarele-şi deapănă slabe sub dânsul, Lasă el foii deoparte de foc şi uneltele toate Şi le culege-ntr-o ladă de argint şi luând un burete Ud, el îşi şterge obrajii şi mâinile-i negre amândouă, Şterge vânjosu-i grumaz şi pieptul păros şi îmbracă Haina, ia grosul toiag şi şovâlcăind după asta Iese pe uşă. Sub el, tropăind mărunt îl ajută Fete durate din aur, dar vii ca fecioarele-aieve; Au deopotrivă cu dânsele minte şi glas şi tărie Şi-nvăţătură la lucru de mână deprins de la zâne; Ele se străduie alături de bunul stăpân care trudnic Merge şi-aproape de Tetis pe tron strălucit se aşază.</p>
               <p>         Prietenos o apucă de mână şi-ncepe s-o-ntrebe: „Cum de vii oare la noi, cinstita şi scumpa mea Tetis Îmbrobodită-n strai lung? Tu n-ai prea venit înainte.</p>
               <p>         Spune-ne păsul întreg, sunt gata să fac ce vei cere, Numai în mână să-mi stea şi să fie cumva cu putinţă.”</p>
               <p>         Tetis, de plâns podidită, aşa lui Hefest îi răspunse: „Oare mai e în Olimp, Hefeste, vr'o altă zeiţă Care-avu parte de chinuri mai multe, mai grele ca mine Singur-aşa între zeiţe menită de Zeus să sufăr?</p>
               <p>         Dintre zeiţele mării pe mine m-a dat ca soţie Unui bărbat muritor, lui Peleus, pe care cu totul Fără de voie-l luai în căsătorie. El jalnic Zace pe-acasă topit de bătrân. Şi-acum alta pe capu-mi: După ce biata născut-am fecior arătos şi puternic, Steagul voinicilor, şi-mi răsărea ca o verde mlădiţă, Doar îl crescui bucuros ca un pom care creşte-n grădină, Eu cu un stol de corăbii trimisu-l-am tocmai la Troia Şi la război cu Troienii. Dar vai, că de-acolo pe dânsul N-o să-l primesc înapoi la tata-i Peleus, acasă, Iar câtă vreme viază şi vede lumină de soare Suferă bietul şi nu pot măcar să-l ajut la nevoie.</p>
               <p>         Fata pe care pe-ales ca răsplată-i dăduser-Aheii, Craiul Atrid i-a luat-o cu sila-napoi, iar Ahile Sta după dânsa tânjind. Dar iată că-n urmă Danaii Fură-nfundaţi de Troieni la corăbii, aşa că de-acolo Nu era chip să mai mişte. Trimiser-atunci dup-Ahile Oameni de frunte să-i numere lui sumedenii de daruri, Totuşi el nu vru să-i scape de cumpăna asta pe dânşii, Dar mai pe urmă cu armele lui a-narmat pe Patroclu Şi l-a trimis la bătaie-nsoţindu-l cu armie multă.</p>
               <p>         Ei s-au bătut cât e ziua de mare la Porţile Schee Şi până-n seară oraşul era cucerit dacă Febos Nu da mărire lui Hector şi nu-l omora pe Patroclu Unde lupta el în frunte, când mare pârjol le făcuse.</p>
               <p>         De-asta eu rogu-te acuma feciorului meu, care bietul Are puţin de trăit, tu iară să-i dai armătură, Pavăză, platoşă, coif şi bine-ncheiate pulpare.</p>
               <p>         Armele şi le-a pierdut cu prietenul său împreună, De-asta şi zace pe jos şi de jale se mistuie-Ahile.”</p>
               <p>         Meşterul cel năzdrăvan Hefest îi răspunse zeiţei: „Fii liniştită, tu Tetis, de asta să n-ai nici o grijă, Hei, dac-atât de uşor aş putea să ţi-l scap de la moartea Cea blestemată pe el, când bietul în gheare-o să-i cadă, Cât de uşor o să aibă frumoasele arme de care Iar minuna-se-vor mulţi, când au să le vadă pe dânsul!”</p>
               <p>         Astfel îi zice şi-acolo lăsând-o, la foi se grăbeşte, Foii întoarce spre foc şi începe cu dânşii să umble.</p>
               <p>         În douăzeci de cuptoare pornesc dintr-o dată să sufle Foii cu toţii şi focul aprind cu suflarea-n tot chipul După dorita măsură, mai repede sau mai alene Cum socoteşte Hefest şi după cum cere şi lucrul.</p>
               <p>         El cositor în jăratic aruncă, bucăţi de aramă Tare, scump aur gălbui şi argint. Pe-un trunchi dup-aceea Pune o mare şi grea nicovală şi iute-ntr-o mână Ia un ciocan barosan şi-n mâna cealaltă un cleşte Şi-ntruchipează întâi o năprasnică pavăză-mare.</p>
               <p>         O-mpodobeşte-mprejur, cu un cerc întreit o încinge Strălucitor de metal. Cureaua-n argint e lucrată, Arma-i făcută din cinci metalice straturi. Deasupra El cu priceperea lui închipuie multe podoabe.</p>
               <p>         La început făureşte pământul şi cerul şi marea, Soarele-n veci călător şi luna rotată şi plină, Stelele toate, ale cerului zodii şi mândra-i cunună, Cloşca cu puii, pe urmă Hiadele şi Orionul351</p>
               <p>         Cel luminos, ba şi Ursa, ce-i zice şi Carul cel mare Care, ochind Orionul, pe loc în văzduh se roteşte, Singurul care nu scapătă-n apele lui Ocheanos, 352</p>
               <p>         Plăsmuie două frumoase cetăţi locuite de oameni, Unde se văd nişte nunţi şi chef de nuntaşi şi ospeţe, Şi-unde sub zarea de facle miresele ies din iatacuri Şi sunt pornite-n oraş. Şi cântec de nuntă răsună353</p>
               <p>         Tare, la horă se prind jucăuşii şi-acolo-ntre dânşii Fluiere şi alăute ţin hangul. Femei grămădite354</p>
               <p>         Stau în picioare la porţi şi alaiul privesc cu mirare.</p>
               <p>         Gloata s-adună-ntr-un loc în sobor, între doi e o sfadă, Dânşii se judecă pentru răsplata cu care să fie Răscumpărat un omor. I-asigură unul că dase Plata, o spune-n vileag, celalt că nimic nu primise; De-asta ei vor amândoi ca judeţul s-aleagă ce crede, Oamenii strigă, fac gură, fiind pentru unul sau altul, Crainicii însă-i opresc şi fac linişte. Judecătorii355</p>
               <p>         Şed la judeţul lor sfânt pe trepte de netedă piatră, Ia fiecare în mână toiagul strigacilor crainici356</p>
               <p>         Şi se ridică-n picioare şi judecă după olaltă.</p>
               <p>         Stau între dânşii talanţii, doi bulgări de aur, răsplata Judelui, care, rostind judecata, mai drept o să fie.</p>
               <p>         Iată şi-oraşul celalt. În arme lucind două taberi Zidu-mpresoară şi au fiecare osebită părere, Unii să darme oraşul ori numai în două să-mpartă Toat-avuţia din dalba cetate. Dar locuitorii Nu se-nvoiră şi-n taină-narmaţi se gătiră de-o cursă.</p>
               <p>         După ce tineri băieţi şi femei de-ale lor se suiră La metereze şi stau cu bătrânii de pază la ziduri, Ei o porniră, şi-n frunte purceseră Palas şi Ares, Care din aur erau şi numai cu straiul de aramă, Mari şi frumoşi în podoabe de arme cum zeii s-arată Şi vederoşi între ei. Mai scundă-n făptură-i oştirea.</p>
               <p>         Când după asta sosiră la locul ce lor li se pare Bun de pândire, la râul din care beau vitele apă, Dânşii s-ascunseră acolo cu armele lucii de aramă, Iar mai încolo departe se puseră doi să dea veste Cum ar vedea că s-apropie boii şi oile albe.</p>
               <p>         Turmele vin în curând şi cântă din nai după ele Veseli doi tineri păstori care nu bănuiau viclenia.</p>
               <p>         Asta văzând cei ascunşi deodată răsar, şi dând busta Peste cirezi şi în turme de oi arătoase şi albe, Ei le răpesc şi apoi pe-amândoi păcurarii i-omoară.</p>
               <p>         Oştile atunci auzind, de unde stăteau adunate, Zgomotul asurzitor de la turme, pe cai s-aruncară, După duşmani o porniră şi îndată-i ajunseră acolo.</p>
               <p>         Se înşirară pe mal şi se încleştară-ntre dânşii Şi începură a se bate cu lănci ascuţite de aramă, Vrajba ia parte şi Valma şi Zarva şi Iasma pieirii, Care, pe-umăr având o haină-mproşcată cu sânge, Ba pe răniţi îi apucă prin tabără, ba pe cei teferi, Ba pe un mort, de-i duce târâş de picioare prin luptă.</p>
               <p>         Oamenii parcă sunt vii, se încaieră şi se învalmă Şi se muncesc, şi deoparte şi alta, să-şi mântuie morţii.</p>
               <p>         Zeul închipuie apoi un mare ogor cu pământul Moale şi gras şi de trei ori brăzdat şi pe dânsul cum ară357</p>
               <p>         Mulţi arători şi jugari şi-i mână-ntr-o parte şi alta.</p>
               <p>         Iar la întors înapoi, îndată ce-ajung la răzoare Vine un om după ei şi le-ntinde cu mâna paharul Şi le dă vin desfătos. După asta se-ntoarnă la brazdă Dânşii, din nou se încoardă să-şi ducă la capăt aratul.</p>
               <p>         Glia, măcar că-i de aur, în urmă-i negreşte şi pare Ca un pământ răscolit. Şi-aceasta fu mare minune.</p>
               <p>         Mai izvodeşte şi-o holdă frumos răsărită, pe unde358</p>
               <p>         Seceri tăioase ţiind tot seceră lanul argaţii, 359</p>
               <p>         Dese poloagele cad şi s-aştern rânduite pe brazde; Altele malduri le-adună, fac snopi şi le leagă cu paie, Trei legători se tot străduie lamăldurit. După aceia Vin copilandri, mănunchiuri le strâng şi pe braţe le cară Şi la legat le predau, iar la mijloc tăcut e stăpânul; 360</p>
               <p>         Stă cu toiagul pe-o brazdă şi caută vesel la dânşii.</p>
               <p>         Sub un stejar la o parte vătafii-ngrijesc de mâncare, După ce-njunghie un bou încălat; iar femeile alături Mestecă albă făină gătindu-le-argaţilor prânzul.</p>
               <p>         Mai făureşte-o mândreţe de vie. – ncărcată de struguri, Viţa, butucii-s de aur, ciorchinele toate sunt negre.</p>
               <p>         Şi în haragi de argint se sprijină viţa prin vie, Face un şanţ de oţel împrejur şi un gard după asta361</p>
               <p>         Din cositor. Numai una-i cărarea ce duce spre vie, Drumul bătut la cules de toţi purtătorii de struguri, Fetele acolo, flăcăii fac haz şi tot zburdă şi cară Poama măşcată şi dulce-adunată-n panere-mpletite; Stă pe la mijlocul lor şi din sunătoare-alăută362</p>
               <p>         Farmecă un băietan, cu viers mlădietic, subţire Zice cântarea lui Linos. Şi ei îl ascultă-nsoţindu-l, 363</p>
               <p>         Chiuie, cântă şi ţupăie toţi şi frământă pământul.</p>
               <p>         Face şi-o ciurdă de boi cu ţapeşe coarne, cum boii, Unii de aur şi alţii din alb cositor, o iau razna Dintr-un ocol şi, mugind, o întind la păşune spre malul Râului cel vuitor unde cresc îndoioasele trestii.</p>
               <p>         Patru păstori, şi tuspatru de aur, păşesc după vite, Nouă zăvozi după ei se dau repezi. 'Naintea cirezii Groaznici s-arată doi lei, care-nhaţă cu colţii un taur Mare, răgaci, iară el, fiind tăvălit de dihănii, Muge năprasnic. Din urmă, vin iute voinicii cu haita; Sfâşie leii atunci puternicul taur şi, lacomi, Sorb măruntaiele, sângele-i negru. Zadarnic păstorii Fiarele-alungă şi-asmuţă zăvozii să sară la dânşii, Cânii se dau la o parte şi nu se îndeamnă să-i muşte, Numai s-apropie, latră şi iară se-mprăştie-n lături.364</p>
               <p>         Meşterul faur vestit mai face pe o vale frumoasă Pajişte mare pe unde-s păşunile oilor albe, Şi-acoperite colibe şi staule şi saivane.</p>
               <p>         Mai făureşte pe scut el meşterul încă şi-o horă365</p>
               <p>         Tocmai ca hora ce-n marea cetate la Cnosos odată Pentru pletoas-Ariadna vestitul Dedal a făcut-o.366</p>
               <p>         Tineri acolo şi fete bogate în boi o mulţime367</p>
               <p>         Joacă-mpreună în cerc şi cu mânile prinse deolaltă.</p>
               <p>         Fetele toate au gingaşe rochii de în şi flăcăii Bine ţesute veşminte ce scânteie blând ca oleiul, Ele au conciuri pe cap, frumoasă podoabă de aur, 368</p>
               <p>         Săbii de aur au ei, de curele de-argint atârnate.</p>
               <p>         Dânşii acum cu picioare deprinse la horă se-avântă Foarte uşor ca şi roata ce-n mână deplin potrivită369</p>
               <p>         Câteodată olarul, şezând, o încearcă de merge; Ţopăie-acuma cu toţii în şiruri şi joacă-n tot chipul.</p>
               <p>         Lumea-ndesită înconjură hora cea plină de farmec Şi se desfată privind. De zei luminat cântăreţul Zice din liră-ntre ei. Şi-n vreme ce cântecul sună, Se învârtesc doi ghiduşi, se dau tumba în mijlocul gloatei.370</p>
               <p>         Zeul pe margini la scut ca chenar mai închipuie râul Mare, grozav, Oceanul, noian care-ncinge pământul.371</p>
               <p>         Cum isprăveşte cu marele, trainicul scut, iscusitul Faur lucrează şi-o platoşă mai luminoasă ca para Focului, face şi-o chivără bine-ncheiată la tâmple, Tare şi împodobită, şi-i pune o creastă de aur; Din cositor îndoios mai făcu el şi două pulpare.</p>
               <p>         După ce meşter-Hefest slăvitul făcu armătura Toată, de jos o ridică şi merge şi-o-mbie zeiţei.</p>
               <p>         Dânsa, luând de la zeu strălucita comoară de arme, Pleacă din ninsul Olimp zburând ca un uliu la vale.</p>
            </div>
            <div type="div2">
               <head>         Cântul XIX</head>
               <p>Când Aurora în văl şofraniu începu să răsară Din Ocean, ca lumina la zei şi la oameni s-aducă, Tetis sosi la corăbii şi-aduse-ale zeului daruri; Lângă prietenul mort îl găsi ea trântit pe Ahile Jalnic în hohot plângând. Şi-alături ai lui o grămadă Stau deopotrivă jălind, când iată la mijloc zeiţa Vine, cu drag îl apucă pe-Ahile de mână şi-i zice: „Fiul meu, lasă-l pe el, în odihnă, măcar că ne doare, Dacă-i o dată răpus şi astfel îi scriseră zeii, Tu de la zeul Hefest primeşte mândreţa de arme Nemaipurtate vreodată de alt muritor de pe lume.”</p>
               <p>         Astfel zeiţa grăi lui Ahile şi-n faţă-i aşterne Armele-aduse, dar zornăie groaznic podoabele toate Şi se cutremură toţi mirmidonii. Niciunul la ele Nesperiat nu le poate privi. Numai el, Peleianul, Cum le văzu, de mânie s-aprinde mai tare, şi ochii Ca o lumină-i străfulgeră înfiorători sub pleoape.</p>
               <p>         El se desfată ţiindu-le-n mână măreţele daruri; După ce-şi satură ochii privind bucuros la odoare, Glăsuie îndată şi zice lui Tetis cuvinte ce zboară: „Mamă, văd bine că armele sunt de un zeu dăruite, Lucrul e vrednic de zei, căci nimeni pe lume nu-l face, Eu mă-narmez şi mă duc, dar foarte mi-e-n grijă de una: Cât oi fi eu la război, să nu dea de mort şi să intre Muştele-n ranele pricinuite de suliţi, să nască Viermi rozători şi să-l facă batjocură, schimonosindu-i Trupul de viaţă lipsit şi putred s-ajungă cu totul.”</p>
               <p>         Zâna picioare-de-argint aşa lui Ahile-i răspunse: „Dragul meu, fii liniştit şi să n-ai nici o grijă de asta, Eu am să-l apăr pe el de necruţătoarele goange, Muştele care se-ndoapă din cei care cad la războaie, Chiar dacă zace pe aici de izbelişte până la anul, Nevătămat va fi el de-a pururea ori şi mai bine, Cheamă tu însă pe fiii Aheilor la sfătuire Şi te dezmânie-acolo pe craiul Atrid Agamemnon; Iute găteşte-te-apoi de bătaie şi-ncinge puterea.”</p>
               <p>         Astfel îi zice şi-i pune în piept cutezare nebună, Iar lui Patroclu pe nări se grăbeşte să-i picure-ndată Balsam şi roşu nectar, ca trupul neputred să-i steie.372</p>
               <p>         Merge într-asta la marginea mării; dă strigăt Ahile Îngrozitor şi-Aheii se pun în mişcare, s-adună Chiar şi acei care stau pân-atunci odihnind la corăbii, Toţi, şi acei care umblă cu cârma la vase, cârmacii, Şi-ngrijitorii de oaste ce stau de merinde şi hrană Vin să ia parte la sfaturi acuma şi ei, căci Ahile Iar se ivi la război după lungă şedere la corturi.</p>
               <p>         Vin şovăind ca şi şchiopii cei doi slujitori ai lui Ares, Dumnezeiescul Ulise şi dârzul Tidid Diomede.</p>
               <p>         Dânşii se sprijină-n lănci, chinuindu-se încă de rane, Şi-n adunare sosind, la locul de frunte se-aşează.</p>
               <p>         Cel mai în urmă veni al oştirii păstor Agamemnon, Fuse şi el doar rănit, că în valma cea crâncenă Coon Antenoridul cu suliţa îl nimerise pe dânsul.</p>
               <p>         După ce-Aheii cu toţii în tabără se-ntrulocară, Scoală-se Ahile-ntre ei şi astfel rosti cuvântarea: „Vezi, Agamemnon, că amândurora ni-i nouă mai bine Astfel decât mai-nainte când noi supăraţi până-n suflet Pentru-o femeie am ajuns la cuţite şi-n vrajbă de moarte, Doamne, de ce n-a trăsnit-o zeiţ-Artemida cu arcul, Când am robit-o pe ea la surparea cetăţii Lirnesos!</p>
               <p>         Nu mai muşcau din pământ la război cu duiumul ai noştri, Măcelăriţi de duşmani cât eu aveam ciudă pe tine; Cine-a putut folosi fără numai Troienii şi Hector.</p>
               <p>         Nu cred Aheii să uite curând de a noastră sfădire; Dar să lăsăm la o parte trecutul, măcar că ne doare, Şi neînvinsei nevoi să supunem pornirile noastre.</p>
               <p>         Iată, de astăzi pun capăt mâniei, căci nu se cuvine Neîmpăcat să rămân, să am ciudă de-a pururi. Deci haide, Mână la luptă degrab' pe oştenii pletoşi din Ahaia.</p>
               <p>         Vreau să dau piept cu Troienii, să cerc şi să văd dacă dânşii Lângă-ale noastre corăbii vor noaptea să mâe; ba-mi pare Că bucuros ar pleca spre odihnă genunchii oricine Fuga-ar putea-n bătălie să scape de suliţa noastră.”</p>
               <p>         Asta vorbi în sobor. Auzindu-i Aheii vorbirea, Se-nveseliră că pizma din ciudă-i trecu lui Ahile.</p>
               <p>         Ia dup-aceea cuvântul şi craiul Atrid Agamemnon Şi de pe scaunul său, făr-a merge la mijloc, începe: „Voi slujitorii lui Ares, prieteni, viteji din Ahaia, Bine-i la sfaturi s-asculţi pe un vorbitor. Cuvântarea Nu se cuvine să-i curmi, că-l tulbură, chiar dacă-i meşter; Dacă fac gură prea mulţi, cum poate vorbi oarecine Ori auzi pe ceilalţi? Nu-i chip să răzbată nici glasul Celui mai bun vorbitor. Eu faţă de-Ahile dau seama, Iar fiecare din noi să asculte, să prindă tot graiul.</p>
               <p>         Mă-nvinuiră de multe ori şi mă mustrară Danaii, Că de la mine-i tot răul. Nu eu sunt de vină, ci numai Zeus, Ursita şi Furia, iasma hoinară prin umbră, Care-n sobor mă făcură din minte să-mi ies ca nebunii Şi să răpesc lui Ahile răsplata ce obştea-i dăduse, Ce puteam eu împotrivă? O zână le pune la cale Toate, fiica mai mare a lui Zeus, Orbirea duşmană, 373</p>
               <p>         Care sminteşte pe toţi. Ea, moale-n picioare, nu calcă Jos pe pământ, ci în creştetul nostru tot umblă şi-adese Tulbură creierul nostru, ba pune pe unii şi gheara.</p>
               <p>         Ea, bunăoară, de mult îl scosese din minţi şi pe Zeus, Care-ntre zei şi-ntre oameni se crede a fi mai cuminte.</p>
               <p>         Dar îl smomi şi pe el, vicleană fiind ca femeie, Hera în ziua când fuse să nască Alcmena pe Hercul, Fala vârtuţii, în Teba cea bine-ntărită cu ziduri.</p>
               <p>         Zeilor veseli atunci le zise născutul din Cronos: „Daţi ascultare, voi zeilor toţi şi zeiţelor toate, Am să vă spun ceva nou cum inima-mi vrea şi mă-nvaţă.</p>
               <p>         Moaşa Ilitia scoate-va azi la lumină pe unul Care, când fi-va bărbat, va supune pe toţi megieşii, El e din neamul bărbaţilor care purced de la mine.”</p>
               <p>         Hera-nălţata, cu mintea vicleană, răspunse lui Zeus: „Numai să nu ne amăgeşti şi s-aduci la-mplinire cuvântul; De-asta eu rogu-te, Olimpianule, acum cu tărie Tu să te juri că pe toţi megieşii ca domn va supune Cel care-n ziua de azi o să fie născut de-o femeie, Unul din neamul bărbaţilor care purced de la tine”.</p>
               <p>         Zice, şi Zeus nu simte de loc viclenia şi jură Greu jurământ, şi din asta-i se trase orbirea pe urmă.</p>
               <p>         Hera, plecând dup-aceea din piscul Olimpului, merse Repede-n Argos acasă-ntre Ahei la bărbata femeie A lui Stenelos, eroul purces din Perseus; de şapte Luni era ea-ngreunată, dar Hera a scos la lumină Pruncul 'nainte de vreme şi a împiedicat să se nască Hercule atunci de Alcmena, oprindu-i pe zânele moaşe.</p>
               <p>         Hera pe urmă se duse cu vestea la Zeus şi-i zise: „Fulgerătorule, Zeus părinte, ţi-aduc bucurie, Iată născut e feciorul ales care-odată domni-va Peste argii, Euristeu: al lui tată-i Stenel Persianul, Sângele tău, şi cuvine-se el să domnească în Argos”.</p>
               <p>         Zice, şi-n inim-adâncă durere-l pătrunde pe Zeus Şi-n supărarea-i grozavă pe zâna orbirii el iute O şi înşfacă de pletele-i lucii din cap şi se jură Straşnic atunci că-n Olimp şi în ceru-nstelat şi albastru N-o să-i mai calce haina ce-ntunecă minţile toate.</p>
               <p>         Asta jurând şi cu mâna-nvârtind-o. – i dă drumul din cerul Cel înstelat, de ajunge curând pe ogoarele lumii.</p>
               <p>         Dar îşi tot plânse orbirea văzându-şi pe Hercule fiul Cum se muncea înjosit la poruncile lui Euristeus.</p>
               <p>         Astfel a fost şi cu mine pe vremea când marele Hector Armia ne-o pustia lângă tabără pe la corăbii; Nu mă putui dezbăra de smintirea în care căzusem.</p>
               <p>         Pentru că eu am greşit şi mintea luatu-mi-a Zeus, Vreau să te-mbun şi să-ţi dau sumedenii de daruri. Dar vino Grabnic şi tu la război, îmbărbată şi cetele tale.</p>
               <p>         Eu mă-ndator la-ndemână să-ţi pun câte-alaltăieri noaptea Ţi-a juruit de la mine Ulise venind pe la corturi.</p>
               <p>         Ci mai adastă, de vrei, şi nu te pripi să te-ncaieri, Până ce-ai mei juruitele daruri aduc de la mine, De la corăbii, să vezi ce odoare şi bunuri îţi dărui.”</p>
               <p>         Lui Agamemnon Atrid răspunde şoimanul Ahile: „Tu, preamărite mai mare-al oştirii, Atrid Agamemnon, Poţi la-ndemână să-mi pui, dacă vrei, cuvenitele daruri, Poţi să le ţii, mi-e totuna. Ci haide mai iute să-ncingem Armele, lupta să-ncepem, să n-o mai lungim şi să pierdem Vremea pe-aici, că neisprăvită ni-i truda cea mare.</p>
               <p>         Vreau să mai vadă pe-Ahile oricine cum seceră-n fruntea Oastei cu suliţa trâmbe duşmane. Tot astfel începeţi Fieştecare din voi cu câte-un duşman a vă bate.”</p>
               <p>         Dar iscusitul Ulise se scoală şi zice-mpotrivă: „Cât eşti pe arme făcut, tu cel arătos ca şi zeii, Nu îndemna, o, Ahile, pe-Ahei înaintea cetăţii Lupta să-nceapă flămânzi, că mult o să ţie războiul Azi, dacă s-or încleşta între ele a bărbaţilor cete Şi-nduhui-va un zeu într-însele înverşunarea.</p>
               <p>         Deci sfătuieşte pe Ahei la corăbii cu vin şi cu pâne Toţi să se sature-ntâi, căci hrana-i curaj şi putere.</p>
               <p>         Cel nebăut şi flămând nu poate să ţie la harţă Cât este ziua de mare şi până ce soarele-apune.</p>
               <p>         Oricâtu-i el de-ahtiat şi se-mpizmuie la războire, Trupu-i se-ngreuie pe nesimţite şi braţu-i amurte, Setea şi foamea îl moaie şi-n mers i se taie genunchii.</p>
               <p>         Dar un ostaş care-odată-i sătul de băut şi mâncare Ţine vrăjmaşilor piept şi cât este ziua de mare Plin de curaj se învalmă şi nu mai slăbeşte-n tărie, Armele-n mână ţiind până nu stau din luptă cu toţii.</p>
               <p>         Hai şi dă drumul oştirii să stea la prânzit înainte.</p>
               <p>         Iar Agamemnon îndată să-ndrume pe-ai lui după daruri Ca să le-aducă la mijloc aici, să le vadă cu ochii Fieştecare din noi şi-n inimă tu să te bucuri.</p>
               <p>         Faţă de-Ahei după asta, sculându-se-Atrid, să se jure Cum că el nu s-a atins de Briseis şi n-a fost cu dânsa Cum este data să fie-mpreună bărbat cu femeie.</p>
               <p>         Fii şi tu însuţi din inimă prietenos, o, Ahile, El dup-aceea la cort să te-mpace c-o masă bogată, Ca întru totul să fii mulţumit şi să-ţi facă dreptate.</p>
               <p>         Numai aşa, Agamemnon, vei fi tu mai drept şi în ochii Altora în viitor, căci nu e ruşine să cauţi Pe un fruntaş să-l îmbuni, dacă tu l-ai jignit înainte.”</p>
               <p>         Zise-Agamemnon atunci lui Ulise: „Sunt vesel, Laertiene, că vorbele-aceste le-aud de la tine; Toate tu le-ai cumpănit şi le-ai spus după cum se cuvine.</p>
               <p>         Gata sunt eu să mă jur, curatul meu cuget o cere, Nu voi minţidoar în numele zeilor. Dar să mai steie Încă Ahile pe-aici, măcar că-i zorit de nevoie.</p>
               <p>         Staţi şi voi toţi în sobor până când de la cort o să vie Datele daruri şi-oi pune prin jertfă temei împăcării.</p>
               <p>         Ţie din parte-mi îţi dau o poruncă şi-o sarcin-alege-ţi Din aheime o mână de tineri voinici şi cu dânşii Adu-ne de la corabia mea câte eu lui Ahile Am juruit, împreună s-aduci şi femeile roabe.</p>
               <p>         Crainicul nostru Taltibiu în tabără iute să-mi puie Gata un vier de jertfire lui Zeus şi zeului Soare.”</p>
               <p>         Ia şi din parte-i cuvântul Ahile cel bun de picioare: „Tu preamărite mai mare al oştirii Atrid Agamemnon, Lasă tu grijile-aceste pe ziua de mâine-poimâine, Când o s-avem oarecare răgaz la război şi când poate Nu va fi sufletul meu aşa de pornit spre bătaie.</p>
               <p>         Zac sfâşiaţi pe câmpie ostaşii pe care-i ucise Fiul lui Priam, atunci câ99nd Zeus îi dase mărire.</p>
               <p>         Dânşii zac morţi şi voi vă poftiţi la băut şi mâncare?</p>
               <p>         Eu aş sili chiar acum pe Ahei să s-apuce de harţă Pe nemâncate, flămânzi, şi numai spre seară să facem Cină mai mare, îndată ce-om şterge ruşinea păţită.</p>
               <p>         Mie încalte nu-mi poate tihni nicidecum înainte Nici băutură, nici hrană, căci mort mi-e prietenul, zace Bietul în cortul întins cu tălpile-ntoarse spre uşă374</p>
               <p>         Şi sfredelit îi e trupul de lănci, şi în juru-i stau soţii Şi-l tânguiesc. De aceea şi mie nu-mi arde de alta, Gândul mi-e numai măcel şi sânge şi vaier de moarte.”</p>
               <p>         Dar lui Ahile aşa iscusitul Ulise-i răspunse: „Dragul meu, tu, Peleiene, viteazul vitejilor noştri, Tu eşti mai tare ca mine şi mult mai dibaci la răpezul Lăncii, dar eu te-aş întrece cu mult, dacă-i vorba de sfaturi, Sunt mai în vârstă ca tine şi mai ştiutor de-ale lumii; Deci păsuieşte puţin şi ascultă poveţele mele.</p>
               <p>         Oamenii iute se lehămetesc de bătaie, când arma Prinde să-i culce pe jos ca spicele-n lan pologindu-i.</p>
               <p>         Mor cu grămada şi totuşi folosu-i puţin la-ncheierea Luptei din partea lui Zeus, cârmaciul războaielor lumii.</p>
               <p>         Nu pot cu foame pe morţi să-i plângă jălindu-i Aheii, Cad peste zi aşa mulţi şi repede după olaltă.</p>
               <p>         Cum să răsufle de truda şi zbuciumul încăierării?</p>
               <p>         De-asta noi trebuie, când oarecine se-ntâmplă să moară, Numai o zi să-l jălim şi pe urmă cu inima tare Să-l îngropăm, iar ceilalţi, care teferi rămân după luptă, Toţi să-şi astâmpere setea şi foamea, ca astfel mai bine Armie de-aramă luând, să ne batem apoi şi de-a pururi Neobosiţi să dăm piept. De aceea să nu mai stea nimeni, Nimeni să nu mai aştepte vr'o altă chemare la arme, Vai şi amar de oricine de-acummai aşteaptă chemarea Stând la corăbii-napoi. Cu toţii uniţi să dăm iureş, Şi între noi şi Troieni s-aprindem vulvoare cumplită.”</p>
               <p>         Zise, şi-alese tovarăşi pe fiii slăvitului Nestor, Pe Merione, pe Toas, pe Meges, feciorii lui Files, Pe Melanip şi apoi pe-al lui Creon fecior, Licomede.</p>
               <p>         Ei împreună se duseră-n cort la Atrid Agamemnon, Unde, o dată cu vorba, şi fapta le fu împlinită.</p>
               <p>         Şapte tripede, căldări cu picioare, ridică de-acolo Cai douăzeci şi cazane lucioase de două ori zece: Repede iau şi femei pricepute la lucruri măiestre, Şapte la număr, a opta era-mbujorata Briseis, Şi-aur apoi cântărind de zece talanţi, se întoarnă Craiul Ulise urmat de tovarăşii tineri cu daruri, Şi pe la mijlocul sfatului le rânduiesc. De pe scaun Scoală-se Atrid şi Taltibiu cu glasul de zeu între crainici Stă lângă el şi cu mânile ţine un vier spre jertfire.</p>
               <p>         Scoate-Agamemnon atunci cu mâna din teacă jungherul, Care-i stătea totdeauna atârnat lângă paloşul mare, Taie din părul mistreţului, mânile-nalţă spre rugă Tatălui Zeus apoi. Aheii ceilalţi pe tăcute Stau împrejur cuvioşi şi ascultă cu toţii rugarea Craiului lor, care ochii şi-aţintă spre cer şi se roagă: „Zeus mi-e martor întâi, că e cel mai puternic şi mare, Martor mi-e Soarele apoi, Pământul şi zânele Furii Ce pedepsesc sub pământ pe oamenii care se jură375</p>
               <p>         Fără temei. Eu mă jur că nu am silit pe Briseis Nici să se culce cu mine şi nici pentru altă nevoie, Şi a rămas neatinsă cât stete la mine în corturi.</p>
               <p>         Dacă mă jur pe nedrept, Cei-de-sus să mă bată cu toate Relele care le dau păcătoşilor la jurăminte.”</p>
               <p>         Asta grăi, şi înjunghie cu arma tăioasă mistreţul, Care pe urmă-n adânca genune a mării albastre Peştilor hrană-i zvârlit de Taltibiu. Atunci se ridică376</p>
               <p>         Între ceilalţi şi le zice aşa cu suspinuri Ahile: „Doamne, că mari sunt păcatele care le dai omenirii!</p>
               <p>         N-ar fi putut Agamemnon nicicând să mă scoată din fire Şi să mă tulbure atâta, nici roabă să-mi ia cu de-a sila Şi cu pornirea-i aşa să rămâie ne-nfrânt, dacă Zeus N-ar fi voit ca o aşa mare mulţime de-ai noştri să moară.</p>
               <p>         Mergeţi acuma şi vă ospătaţi ca să-ncepem apoi bătălia.”</p>
               <p>         Asta rostind, el închide-adunarea ce îndată se sparge.</p>
               <p>         Toţi se răşchiră şi merg la corabia lor fiecare.</p>
               <p>         Unii oşteni mirmidoni au grijă de datele daruri, Dânşii le iau şi le duc la corabie, la Peleianul, Unde prin corturi le pun şi dau drumul femeilor roabe; 377</p>
               <p>         Caii de-acolo spre stavă i-alungă voinicii tovarăşi.</p>
               <p>         Fiica lui Brises atunci, frumoasă ca zâna bălaie A frumuseţii, cumvede de suliţi străpuns pe Patroclu, Cade cu braţele asupra-i, dă ţipăt de jale şi-şi rupe Sânul şi fragedu-i gingaş grumaz şi obrajii cei rumeni Şi-l căinează femeia şi astfel îi zice bocindu-l: „Scumpe prieten al inimii mele, sărmane Patrocle, Când mă dusei de la cort, te lăsai sănătos şi cu viaţă, Dar la întoarcere-acuma, tu stâlp al oştirii, te aflu Nensufleţit. Cum vine de-a pururi un rău după altul!</p>
               <p>         Vai, pe bărbatul pe care mi-l daseră tata şi mama Mort îl văzui şi străpuns de suliţi-naintea cetăţii.</p>
               <p>         Trei mi-au fost fraţii iubiţi, tustrei din o singură mamă.</p>
               <p>         Dar şi pe dânşii asemenea ziua pieirii i-ajunse.</p>
               <p>         Însă tu, bun şi milos, când şoimanul Ahile-mi răpuse Soţul meu drag şi mărit, pe Mines, şi-i sparse cetatea Nu mă lăsai să mai plâng, ci tot îmi spuneai că Ahile O să mă ia de nevastă ducându-mă-n Ftia pe mare.</p>
               <p>         Şi că pe-acolo-ntre-ai lui o să prăznuie ospăţul de nuntă.</p>
               <p>         De-asta mi-e jale nespus că murit-ai, tu blândul de-a pururi.”</p>
               <p>         Astfel îl plânse Briseis, şi jalnic femeile roabe Chip că boceau pe Patroclu, nevoia-şi plângeau fiecare.</p>
               <p>         Iar căpitanii Ahei înconjoară pe-Ahile şi-l roagă Să ospăteze. El nu vrea, suspină şi zice-mpotrivă: „De mă iubiţi şi de vreţi, o, prieteni, să-mi faceţi pe voie, Rogu-vă, nu mă siliţi să m-aşez la băut şi la masă, Inima-mi să-ndestulez, că nemărginit mi-e amarul: Până deseară eu nu-mbuc nimica şi tot o voi duce”.</p>
               <p>         Astfel Ahile grăind, se împrăştie toţi căpitanii.</p>
               <p>         Numai Atrizii rămân, cu-Ahile, Ulise şi Nestor, Idomeneu şi moş Fenix, dibaci mânător al telegii, Ca să-i aline-mpietrita durere, dar nu se-nsenină El până n-are să intre în toiul de foc şi de sânge.</p>
               <p>         Tot la prieten gândind, icneşte din suflet şi strigă: „Nenorocite, prea scumpe prietene, cum câteodată Însuţi în cortu-mi şi tu-mi pregăteai bunătate de masă Harnic şi sârguitor, în vreme ce grabnic Aheii Stau să s-apuce de lupta cea plină de-amar cu Troienii!</p>
               <p>         Dar tu acuma zaci mort de suliţi străpuns, şi de jale Inima-mi nu vrea să guste măcar băutură şi hrană, Şi-am eu de toate prin cort. Mai grea lovitură ca asta Nu putea alta să-mi fie, nici chiar de-auzeam de moartea Tatălui meu, care-n Ftia tânjeşte şi plânge de dorul Unui asemenea fiu, care-n ţară străină, departe, Pentru Elena-nciumata mai bate război cu Troienii; Nici dacă eu auzeam că murise chiar Neoptolemos, Fiul meu cel ca un zeu de frumos care creşte în Schiros.378</p>
               <p>         Eu înainte mă tot înşelam cu nădejdea că dacă Singur pieri-voi aicea la Troia, departe de Argos Cel cu păşune de cai, barem tu te-i întoarce în Ftia Şi pe-o corabie neagră şi iute din Schiros acasă Ai să-mi aduci pe copil şi toate-ale mele arăta-i-vei, Oamenii mei şi avutul şi casa-mi cea mare şi-naltă.</p>
               <p>         Tata Peleus acum ori poate se stinse cu totul Ori, de mai are vr'un pic de viaţă, amărât e de greul Zilelor triste bătrâne şi pururi aşteaptă să-i vie Ştirea cea plină de jale că-i fiul său dus de pe lume.”</p>
               <p>         Asta zicea el cu plâns: oftau împreună fruntaşii, Fieştecare gândind la tot ce lăsase pe-acasă.</p>
               <p>         Zeus, cum vede că ei se mai jeluie. – ndată se-ndură Şi cuvântează aşa către fiică-sa Palas Atena: „Palas copilo, tu l-ai oropsit pe Ahile cu totul.</p>
               <p>         Nu mai vrei oare să ştii, de loc nu-ţi mai pasă de dânsul?</p>
               <p>         Nu vezi cum el înainte la vase cu ciocuri înalte Stă şi se vaietă după prieten şi-n vreme ce alţii Merseră la ospătat, el rabdă de sete şi foame.</p>
               <p>         Du-te dar fuga la el şi picură-n pieptu-i nectarul Şi ambrozie suavă ca nu cumva foame să-i fie.”</p>
               <p>         Zise şi-ndeamnă pe-Atena, dar ea şi-nainte-a fost gata.</p>
               <p>         Şi ca un vultur cu glas ascuţit şi cu aripi lăţite Zâna din cer prin senin îşi ia zborul. Şi-n vreme ce-Aheii Repede se înarmau prin tabără, ea lui Ahile-i Toarnă în piept picături de nectar şi plăcut-ambrozie, Hrană de zei, ca să nu-i ia tăria genunchilor foamea Nesuferită, şi pleacă-napoi spre Olimp, la palatul Tatălui ei preaputernic. Într-asta curgeau de la vase Oştile. Cum îndesiţi tot zboară din cer îngheţaţii Fulgi, dacă vâjâie crivăţul care-nsenină văzduhul: Multe şi dese, tot astfel răsar de la vase ale oştii Chivăre scânteietoare şi paveze mari gurguiate, Platoşe bine-ncheiate şi suliţi de frasin: le-ajunge Până la cer strălucirea şi râde pământul de-atâta Sclipet de-aramă a oştirii şi duduie de tropăitul Paşilor. Iar Peleianul în tabără se înarmează Şi ca o fiară tot crişcă cu dinţii: subt umbra de gene Ochii jăratic îi ard: nu poate să rabde necazul Care-i pătrunse-n adânc. Turbat pe Troieni, îşi îmbracă Armele ce-i dăruise Hefestos, al Olimpului faur.</p>
               <p>         Pulpile-ntâiu înfăşoară cu dalbe pulpare de-aramă, Bine-ncheiate în copce de-argint; după asta-şi-îmbracă Pieptul şi spatele-n platoşa cea strălucită şi spada Cea din aramă cu ţinte de-argint şi-o aruncă pe umăr; Pavăza mare, năpraznică apoi o ridică cu stânga: Ea e rotundă şi raze răspânde departe ca luna.</p>
               <p>         Cum luminos li s-arată pe mare năierilor focul Unui jăratic aprins în faţă pe-o coastă de munte La stăuină, când viforul vâjâitor îi desparte Silnic de-ai lor şi pe marea cea plină de peşte-i tot poartă; Astfel şi pavăza lui, măiestrită minune, străluce.</p>
               <p>         Şi strălucirea-i ajunge la cer. El în cap îşi mai pune Chivăra grea de metal; ca luceafăru-n creştet îi luce Coiful cu tuiul de cal şi-i flutură-n jur de pe creastă Coam-aurie stufoasă. – nnădită de zeul Hefestos.</p>
               <p>         Armele-Ahile pe urmă-şi-ncearcă pe sine să vadă Dacă-i şed bine şilesne le poartă pe mâni şi picioare: Ca şi turnate-s pe el; sunt aripi ce parcă-l înalţă.</p>
               <p>         Trage din tocul părintelui său după asta şi boldul Mare şi ţapăn şi greu; nu poate să-l clatine nimeni Dintre Ahei; unul singur, Ahile, răsuce cu mâna Suliţa-i, frasinul din Pelion. Ea fusese de Hiron Dată părintelui său ca să fie a bărbaţilor moarte.</p>
               <p>         Automedonte şi-Alchimos se tot hărnicesc la-nhămatul Cailor, trec peste dânşii curelele. – nstrună-n zăbale Fălcile lor şi-napoi spre cotiga cea bine-ntocmită Frânele-ntind. După aceea deodată luând sclipitorul Bici, care-i stă la-ndemână-n teleagă, s-avântă voinicul Automedonte. – armat se răpede în chelnă şi-Ahile Strălucitor în podoabe ca soarele-n bolta senină.</p>
               <p>         Strigă pe urmă la caii părintelui său şi-i asmute: „Breazule şi tu Bălane, prăsilă vestit-a zmeoaicei, Seama luaţi şi în tabără voi înapoi să-l aduceţi Teafăr pe al vostru mânar, când fi-vom sătui de bătaie; Nu mă lăsaţi voi acolo să mor ca pe bietul Patroclu”.</p>
               <p>         Dar de sub ham lui Ahile-i răspunde Bălanul cel vinteş, Capul plecându-şi în jos, de-i cade la vale sub perna Jugului coama stufoasă ce pân'la pământ îi ajunge; Hera-i dă rost de vorbire şi astfel îi zice Bălanul: „Ba te-om scăpa noi şi-acuma pe tine, puternice-Ahile, Dar ţi s-apropie ceasul şi vina doar nu este a noastră, Ci o vrea Zeul cel mare şi neabătuta menire.</p>
               <p>         Nu pregetarea, nici lenea din parte-ne fură de vină, Când pe Patroclu de arme putură să-l prade Troienii; Cel mai dihai între zei, feciorul zeiţei pletoase Leto-l ucise pe el şi-i dete mărire lui Hector.</p>
               <p>         Chiar dacă noi am zbura ca Zefirul de iute. – adierea Care-i mai repede-n zbor, tu n-ai vr'un folos, că şi ţie Ţi-este menit să te-omoare un zeu şi un om cu putere.”</p>
               <p>         Asta vorbi, şi de Furii pe loc năbuşit îi fu glasul.</p>
               <p>         Însă la asta răspunse deodată-nciudat Peleianul: „Ce-mi prevesteşti tu, Bălane, pieirea? Doar nu e nevoie, Ştiu şi eu bine c-aici îmi este sortit să-mi dau duhul; Bietul, departe de dragii părinţi. Dar nu mă las totuşi Până ce eu pe Troieni nu-i satur acum de războaie.”</p>
               <p>         Zise şi-n fruntea oştirii cu chiot mâna telegarii.</p>
            </div>
            <div type="div2">
               <head>         Cântul XX</head>
               <p>Astfel în jurul tău, nesăţioase războinic Ahile, Oştile se înarmară în tabăra lor la corăbii; Se înarmau şi Troienii la fel pe tăpşanul câmpiei.</p>
               <p>         Zeus trimise pe Temis atunci din Olimp, de pe plaiul Cel jgheburos ca să cheme pe zei, la divan să-i adune.</p>
               <p>         Ea pretutindeni umbla şi-i poftea la palatul lui Zeus.</p>
               <p>         Fură de faţă cu toţii, şi zeii de ape. – n afară De Ocean şi de zânele care petrec şi viază Pe la izvoare, prin mândre dumbrăvi şi pe lunci înverzite.</p>
               <p>         Cum au sosit la locaşul lui Zeus, ei toţi laolaltă S-au aşezat în pridvoare de netedă piatră, zidite Tatălui său de Hefest cu şart şi pricepere multă.</p>
               <p>         S-au adunat la divanul lui Zeus. De-a zânei chemare Seamă ţinu şi Poseidon. Veni între dânşii din mare Şi, de la mijloc, aşa începu să-l întrebe pe Zeus; „Ce ne-ai chemat la divan, tu cel care fulgeri din nouri?</p>
               <p>         Umbli să pui doar la cale ceva cu Troienii şi-Aheii?</p>
               <p>         Văd că purcede-n curând şi arde din nou bătălia.”</p>
               <p>         Fratelui său îi răspunse din scaun aşa împăratul Norilor, Zeus: „Poseidon, ghicitu-mi-ai cugetul care Azi m-a făcut să vă chem. Îmi e de Troieni care-acuma Sunt potopiţi. Eu sta-voi aici în Olimp pe o culme Şi voi petrece privind. Voi zeii ceilalţi după voie Mergeţi la Troia pe câmp unde luptă Troienii şi-Aheii, Volnic e-oricine cum vrea să-i ajute pe unii sau pe-alţii.</p>
               <p>         Chiar dacă singur Ahile s-ar pune cumva cu Troienii, N-ar putea dânşii cu el să se ţie pe loc o clipită.</p>
               <p>         Se-nfiorau la vederea viteazului şi înainte, Dar'mite acuma când el e turbat că-i uciseră soţul; Mi-e să nu surpe în ciuda ursitei chiar zidul cetăţii.”</p>
               <p>         Asta vorbi Cel-de-sus şi aprinse nestinsă-nfocare.</p>
               <p>         Zeii îndată pornesc la război împărţindu-se-n două; Merge la tabăr-Aheilor Hera şi Palas Atena, Merge cu ele şi zeul Cutremur Poseidon şi Hermes, Dăruitorul de bunuri şi neîntrecut de isteţul.</p>
               <p>         Vine cu dânşii fălos de putere şi zeul Hefestos Şovâlcăind; clămpănesc picioarele-i slabe sub dânsul.</p>
               <p>         Ares, din coif strălucind, s-a dus la Troieni şi pletosul Febos Apolon cu el şi Artemida cu tolba, cu arcul, Leto şi Xantos în urmă şi galeşa zân-Afrodita.</p>
               <p>         Până ce zeii stătură departe de tabără, Aheii Nu mai puteau de mândrie cu toţii că leul Ahile Iar se ivi la război dup-aşa îndelungă şedere.</p>
               <p>         Dar pe Troieni îi cuprinse un tremur grozav; fiecare Tot se uita cu uimire cum iutele-Ahile în arme Străfulgera între-Ahei ca urgia bărbaţilor Ares.</p>
               <p>         Dar mai pe urmă când olimpienii iau parte la luptă, 'Nalţă-se Vrajba cumplită ce-ntartă mulţimea, şi ţipă Groaznic Atena ba-ncoace la şanţ, după zidul ahaic, Ba pe la ţărmul bătut de talazuri dă chiot puternic.</p>
               <p>         Urlă şi Ares în faţă-i asemenea negrului vifor, Ba pe Troieni îmboldind cu ţipete de pe cetate, Ba de pe Dealul Frumos da fuga spre râul Simois.</p>
               <p>         Astfel, acuma de-o parte şi alta zoreau fericiţii Zei să se bată; chiar ei înde-ei îşi dau crâncenă harţă.</p>
               <p>         Bubuie straşnic în nouri al lumii şi-al zeilor tată Sus din Olimp; Poseidon răzguduie jos în adâncuri Nemărginitul pământ şi munţii cu piscuri înalte, Tremură poalele, crestele toate-ale muntelui Ida, Vasele-Aheilor şi se cutremură-ntreg Ilionul.</p>
               <p>         Tremură Pluton în iad, al umbrelor Domn, şi de spaimă Ţipă şi sare din tron ca nu cumva zeul Cutremur Cu zguduirea-i de sus deasupra-i să crape pământul Şi pământenii şi zeii să-i vază cu ochii locaşul, Mucedul negru tărâm, cel urât şi de zei – aşa mare Şi-nfricoşat a fost durătul zeilor, când se ciocniră Unii cu alţii. Naintea stăpânului mării Poseidon Stete ţintaşul Apolon armat cu săgeţi zburătoare; Palas, din ochi scânteind, stătu împotriva lui Ares, Faţă de Hera se puse-Artemida cu arcul de aur, Sora lui Febos, arcaşa ce-mprăştie zarvă prin codri, Zeul câştigului, haidosul Hermes, se prinse cu Leto, Iar cu Hefest se ia râul cel mare cu sorburi afunde, Căruia Xantos îi zic muritorii şi zeii Scamandru.</p>
               <p>         Astfel s-aprinseră zeii la harţă-ntre ei, iar Ahile Dornic era să dea piept în valmeşa gloată cu Hector, Fiul lui Priam; i-ardea doar atâta să verse dintr-însul Sângele şi să-l îmbuibe pe zeul războiului Ares; Dar împotrivă-i deadreptul a-mpins pe Eneas Apolon, Asmuţătorul de oşti şi-n suflet i-a pus vitejie.</p>
               <p>         Şi aducând după glas cu Licaon, feciorul lui Priam, I-a cuvântat lui Eneas Apolon, odrasla lui Zeus: „Unde ţi-e fala şi gura, tu sfetnic al nostru Eneas?</p>
               <p>         Te lăudai într-ai noştri la Troia, când beai la ospeţe, C-ai să te prinzi cu Ahile, să dai bătălie cu dânsul?”</p>
               <p>         Dar căpitanul Eneas răspunse lui Febos Apolon: „Fiu al lui Priam, Licaon, de ce mă sileşti, pe nevrute Singur acum să mă prind cu ne-nfricoşatul Ahile?</p>
               <p>         Nu voi sta astăzi de data dintâi ca potrivnic'naintea Celui născut de Peleu. S-a luat după mine pe Ida Încă o dată, când el peste noi la cireadă venise Şi pustii cele două oraşe Lirnes şi Pedasos.</p>
               <p>         Dar mă feri Cel-de-sus, că-mi dete curaj şi iuţeală, Altfel acolo cădeam zdrobit de Ahile şi Palas, Care pe el l-apăra înainte-i păşind şi zorindu-l Peste Lelegi şi Troieni să zboare cu lancea, să-i zvânte; De-asta niciunul nu poate cu arma să-nfrunte pe-Ahile, Veşnic e-alături de el un zeu care zilele-i cruţă.</p>
               <p>         Dar şi aşa lovitura-i dă drept şi el nu conteneşte Până ce nu te răzbate prin carne. Dar dacă măsură Dreaptă ne-ar face-o un zeu, nu-mi vine cu una, cu două Dânsul acuma de hac, de-ar fi chiar întreg din aramă.”</p>
               <p>         Dar lui Eneas aşa-i cuvântează silindu-l Apolon: „Haide, viteze, 'nainte. Te roagă şi tu să te-ajute Nemuritorii cereşti. Tu ai mamă pe fiica lui Zeus, Pe Afrodita, iar el e născut de-o zeiţă mai mică.</p>
               <p>         Una e fiica lui Zeus şi a lui moş Nereus cealaltă.</p>
               <p>         Hai dar 'nainte, dă drept cu arme-oţelite, nu-ţi pese De-nfricoşări nicidecum, de vorbele mari şi deşerte.”</p>
               <p>         Zice şi inimă multă-i insuflă păstorului oastei.</p>
               <p>         Dânsul în frunte răsare în lucii veşminte de-aramă.</p>
               <p>         Hera cea 'naltă cu braţe de-omăt luând seama deodată, Că-a lui Anhise fecior îi ieşi lui Ahile 'nainte, Cheamă la sine pe zei şi aşa se vorbeşte cu dânşii: „Frate Poseidon şi Palas, gândiţi şi voi înşiv-acuma Şi chibzuiţi amândoi oare cum e mai bine să facem?</p>
               <p>         Iată, Eneas acolo 'narmat în strălucie aramă Merge să-adaste pe-Ahile împins de arcaşul Apolon.</p>
               <p>         Hai împreună pe el de-acolo să-l dăm la o parte; Unul din noi după aceea să ia-n apărare pe-Ahile, Stându-i alături şi multă vârtute să-i dea, ca să fie Plin de curaj şi să ştie că tot îl iubesc şi-l ajută Nemuritorii fruntaşi şi că nişte nevolnici sunt zeii Ocrotitori ai Troienilor la-ncăierări sângeroase.</p>
               <p>         Doar am venit dinadins noi toţi din Olimp să ne batem Şi s-apărăm de Troieni pe viteaz ca să nu i se-ntâmple Lui vreun rău; mai în urmă el poate să-ndure ce soarta Torsu-i-a la căpătâi, când mama-l născu. Dacă dânsul N-o va şti asta cumva din a zeilor gură, de teamă Poate să şovăie, când vreun zeu o să-i vie potrivnic La bătălie, şi-amarnici sunt zeii când lumii s-arată.”</p>
               <p>         Zeul Cutremur-pământ îndată-i răspunse zeiţei: „Nu-ţi mai ieşi din sărite, o, Hero, căci nu ţi se cade.</p>
               <p>         N-aş vrea eu unul la-ntrecere noi să ne punem, să-ncepem Luptă cu zeii ceilalţi, suntem doar cu mult mai puternici.</p>
               <p>         Haide mai bine din cale deoparte pe deal să ne-abatem Şi să privim, şi lasă-ntre ei să se lupte bărbaţii.</p>
               <p>         Dacă va-ncepe cumva bătălia sau Ares sau Febos Sau stingheri-vor pe-Ahile şi nu-l vor lăsa să se bată, Numaidecât va urma şi din parte-ne încăierarea.</p>
               <p>         Dar eu socot că ei foarte curând părăsi-vor bătaia Şi-o vor lua spre Olimp cu zeii ceilalţi să s-adune, După ce fi-vor învinşi în urma lovirilor noastre.”</p>
               <p>         Asta vorbi cel cu plete albăstrii şi se duse spre zidul Nalt răsărit care fuse durat de Troieni şi de Palas Dumnezeiescului Hercule mai de demult, ca în dosul379</p>
               <p>         Zidului adăpostit el însuşi să scape de chitul Care, din valuri ieşind, de pe mal îl goni pe câmpie.</p>
               <p>         Steter-acolo Poseidon şi zeii ceilalţi; nepătrunsă Negură-i îmbrobodi. Şi zeii duşmani de la Troia Se aşezară pe-o muchie din Dealul Frumos lângă tine, Febos Apolon, şi lângă urgia cetăţilor, Ares.</p>
               <p>         Zeii aşa împotrivă pe gânduri şedeau fiecare, Nu cutezau să s-apuce nici unii din ei de războiul Plin de durere, măcar c-aveau voie de-acum de la Zeus.</p>
               <p>         Câmpul gemea de oşteni şi de cai şi luceau pretutindeni Arme de-aramă, vuia sub picioare pământul la mersul Celor porniţi în duium. Între tabere înaintară Gata de-ncingere doi luptători şi războinici de frunte, Cel din Anhise născut şi măritul Ahile. Eneas Pasul întâi a făcut şi-a prins s-ameninţe clătindu-şi Creasta vârtosului coif şi-n faţă la pieptu-i de-aproape Scutul ţiind şi rotind o ţapănă lance de-aramă.</p>
               <p>         Cum îl văzu, se izbi şi Ahile la rându-i ca leul Sfâşietor, când pe el năzuiesc să-l omoare bărbaţii, Liota-nglotită, ţinutul întreg. Întâi leul tot vine Nesocotindu-i, dar cum îl chiteşte cu lancea vreun tânăr Bun de vârtute, el cască, se-ncoardă şi spumegă-n jurul Colţilor, urlă cu toată puterea din sinea-i grozavă Şi de mânie din coadă se biciuie-n coapse şi-n coastă Iute la stânga, la dreapta şi singur se saltă la luptă Şi cu privire-nfocată dă drept să doboare pe unul Din vânători sau el însuşi să cadă la-ntâia-mbulzeală: Astfel cu inima plină de flacără şi bărbăţie Burzuluindu-se tabără-atunci spre Eneas Ahile.</p>
               <p>         Cum împotrivă păşind s-apropie unul de altul, Cel mai-nainte apucându-i Ahile deodată-l întreabă: „Ce vii, Eneas, tu singur aşa-ndepărtat de oştire? 380</p>
               <p>         Inima oare te-mpinge cu mine-nadins să te măsuri, Poate-nşelat de nădejde că tu vei putea după Priam Peste Troieni să domneşti? Dar chiar dacă tu mă dai gata, N-o să-ţi dea Priam în mână plocon pentru asta domnia; Are moşneagul feciori şi nu e nevolnic ori tuieş.</p>
               <p>         Ori poate-ţi dăruie ţie Troienii aleasă moşie, 381</p>
               <p>         Nişte mândreţe de vii, de livezi şi mănoase ogoare, Dacă tu viaţa-mi răpui? Dar asta cu greu o vei face, Doar te-am mai pus eu odată cu lancea pe tine la fugă.</p>
               <p>         Oare-ai uitat când erai la cireadă tu singur şi-acolo, Cum te brodii, începui să-ţi dau goană pe muntele Ida Grabnic că-n fugă nici capul tu nu-l mai întoarseşi spre mine?</p>
               <p>         Te-ai furişat de acolo-n Lirnesos, iar eu cu-ajutorul Celui-de-sus şi-al zeiţei Atena surpat-am oraşul Şi de pe-acolo femei am robit şi luatu-le-am pradă.</p>
               <p>         Zeus şi zeii ceilalţi pe-atunci te cruţară pe tine, Însă eu nu cred acum să te mântuie cum îţi închipui.</p>
               <p>         De-asta un sfat îţi dau eu de la mine: ia-ţi talpa-nainte, Cară-te-n gloată şi nu adăsta până când te-ar ajunge Pacostea. Fii mai cu cap, cu păţănii se-nvaţă doar prostul.”382</p>
               <p>         Dar lui Ahile în sine-ncrezut îi răspunse Eneas: „Nu socoti, Peleiene, că poţi să mă sperii cu vorba Ca pe un prunc. Şi eu îndeajuns mă pricep şi mi-e lesne Să te picnesc cu ocări şi să tai la palavre ca tine; Noi amândoi ne cunoaştem şi neamul, ne ştim şi părinţii.</p>
               <p>         Am auzit-o demult de la unul şi altul, cu ochii Nu i-ai văzut pe ai mei, nici eu pe ai tăi vreodată.</p>
               <p>         Cică ţi-e tată prea mult lăudatul Peleu domnitorul, Mamă ţi-e Tetis, a mărilor zână, cea mândră la plete; Eu dimpotrivă mă laud cu neamul din viţă mai naltă, Tata fiindu-mi Anhise şi mama zeiţ-Afrodita.</p>
               <p>         Unii dintr-înşii acum, ai mei ori ai tăi, au să plângă Pierderea fiului lor, căci nu-nfricoşări de-alde astea Copilăreşti ne vor face pe noi să-ncheiem bătălia.</p>
               <p>         Însă de vrei să mai fii lămurit şi să ştii mai de-aproape Care mi-e neamul, ţi-o spun, deşi mulţi îl cunosc după nume: Cel care bubuie-n nori născut-a întâi pe Dardanos, Care cetatea Dardania întemeiase când Troia Nu se zidise pe câmp şi nu-i era vatr-aşezată; Ei locuiau pân-atunci la poalele muntelui Ida.</p>
               <p>         Craiul Dardanos născut-a un fiu, domnitor Erihtoniu, Care era mai bogat decât toţi muritorii din lume.</p>
               <p>         Stavă de iepe trei mii de-ale lui păşunau într-o luncă Şi fiecare era bucuroasă de mânzul ei tânăr.</p>
               <p>         Crivăţul, cum le-a văzut prin pajişte bine nutrite, Le îndrăgi şi în chip de comos armăsar cu mai multe S-a-mpreunat şi fătară vreo doispre'ce mânzi de la dânsul.</p>
               <p>         Când apucau pe mănoasa câmpie buiace să zburde, Ele zburau peste lanuri şi nici nu frângeau măcar spicul; Ori de porneau încurarea pe largile spete-ale mării, Ele uşor se săltau peste creasta spumoaselor valuri.</p>
               <p>         Pe domnitorul troian, pe Tros, l-a născut Erihtoniu.</p>
               <p>         Trei au fost fiii lui Tros, luceferi cu toţii în Troia: Ilos, apoi Asaracos şi cel ca un zeu Ganimede, Tânărul cel mai frumos de pe lume; de-aceea şi zeii L-au înălţat în Olimp ca să fie paharnic lui Zeus, Numai de dragul mândreţelor lui între ei să rămână.</p>
               <p>         Ilos avut-a un fiu întru toate ales, Laomedon; Din Laomedon acesta, Titonos şi Priam se trage Lampos şi Clitiu, apoi Hichetaon,vlăstar al lui Ares, Din Asaracos fu Capis născut şi din Capis Anhise Care-i părintele meu cum e Priam părinte-al lui Hector.</p>
               <p>         Iată, din astfel de neam şi de viţă sunt eu şi sunt mândru.</p>
               <p>         Dar pe putere ni-i Zeus stăpân; o sporeşte şi-o scade După cum vrea şi-i abate, căci nimeni nu-i tare ca dânsul.</p>
               <p>         Însă cu vorba destul, să nu mai stăm noi ca copiii Sporovăind, nu-i vremea şi locul în mijlocul luptei, Lesne-i ca noi înde-noi să ne spunem ocări câte toate, Grele de n-ar încăpea în corabie oricât de mare, Că mlădioasă-i a omului limbă şi poate să-ndruge Multe de toate şi-ntins mai e câmpul de feluri de graiuri.</p>
               <p>         După cum însă vorbeşti aşa-ţi vor răspunde şi alţii.</p>
               <p>         Care e totuşi nevoia ca noi să ne ţinem de sfadă Tot cicălindu-ne-aşa între noi ca muierile-adese, Când supărate fiind şi aprinse de procleta Vrajbă, Sar şi se-ncaibără-n uliţa mare şi drum îşi dau gurii, Spun câte sunt şi nu sunt după cum le învaţă necazul?</p>
               <p>         Însă cu gura tu nu-mi vei abate pornirea spre luptă, Armele-ntâi vor alege-ntre noi. Deci hai mai degrabă Suliţa sus, să cercăm amândoi ce putem fiecare.”</p>
               <p>         Zise Eneas şi dete cu ţapăna suliţă-n scutu-i Straşnic de tare, şi scutul grozav zăngăni la ciocnire.</p>
               <p>         Dar Peleianul cu mâna-i vânjoasă dădu la o parte Pavăza-i, înfiorat; se temu că uşor îl răzbate Suliţa lungă izbită de prea inimosul Eneas.</p>
               <p>         Nesocotitul, uitase de tot că slăvitele daruri, Armele-i date de zeu, cu greu puteau fi dovedite Şi mai cu greu ţăndurite de arme lucrate de oameni; De asta nici scutul acuma nu-i rupse cu boldul Eneas, Aurul pus pe la mijloc în scut îi opri lovitura.</p>
               <p>         Lancea pătrunse doar două din straturi, ci mai rămăsese Nestrăbătute vreo trei, căci meşterul şchiop ferecase Scutul în straturi vreo cinci; de aramă vreo două, şi două Din cositor dedesubt şi-a cincea de aur la mijloc, Care opri strămurarea de frasin. Zvârli şi Ahile Suliţa şi-l nimeri pe Eneas pălindu-l în scutul Cel rotilat în chenar unde foarte subţire fusese Foaia de aramă şi pielea de bou. Pe acolo pătrunse Frasinul din Pelion şi scutul pocni la lovire; Se ghemui dar Eneas temându-se, şi de la sine Scutul îl dete deoparte. Zbură după el peste spate Suliţa şi în pământ se înfipse răzbind cele două Cercuri, chenare de scut. Eneas, ferit de năpastă, Stete cu spaimă în suflet, cu ochii cuprinşi de mâhnire Necumpănită, căci suliţa se împlântase pe aproape.</p>
               <p>         Pal-ascuţită şi-a smuls şi cu chiot sălbatic Ahile S-a repezit. Ci de jos Eneas luă într-o mână Un bolovan aşa greu, că n-ar fi putut să-l urnească Doi chiar în ziua de azi. El singur uşor învârtindu-l, Ar fi izbit cu pietroiul pe-Ahile dând iureş asupra-i, Coiful chitindu-i ori scutul, dar el era viaţa să-i scape Şi Peleianul atunci l-ar fi-nsăbiat pe Eneas, Dar dedeparte văzutu-i-a zeul-Cutremur Poseidon Şi înspre zeii ceilalţi pe loc se îndreaptă şi zice: „Valei, că foarte mi-e jale de bietul Eneas voinicul!</p>
               <p>         Iată că-l zdrumec-Ahile şi dus e pe lumea cealaltă, Dacă se ia după-ndemnul arcaşului Febos Apolon.</p>
               <p>         Nu ştie el, un nebun, că nu-i chip să-l scape de moarte?</p>
               <p>         N-are vreo vină Eneas; de ce dar să sufere amarul Şi să spăşească-n deşert durerile altora dânsul, Care cinsteşte pe zeii cereşti cu prinoase plăcute?</p>
               <p>         Zeilor, haide pe-ascuns să-l scoatem din mâinile morţii; Tare mi-e nu cumva Zeus să prindă necaz, dac-Ahile Are să-l culce pe el care este menit să rămâie Teafăr, ca nu cumva fără sămânţă şi urmă să piară Neamul dardan care-i place lui Zeus mai mult decât altul Dintre acei care-i are născuţi din femei muritoare.</p>
               <p>         Dânsul urăşte de-acum seminţia lui Priam. De-aceea Peste Troieni după el domni-va Eneas şi fiii Fiilor lui şi tot neamul purces pân' la urmă dintr-înşii.”383</p>
               <p>         Hera ochioasa şi vrednica de-nchinăciune răspunse: „Cată cum ştii, o Poseidon, şi cugetă singur în tine, Fie că vrei pe Eneas să-l mântui ori vrei lui Ahile Pradă să-l laşi ca să piară, măcar că e vrednic şi dânsul.</p>
               <p>         Însă noi două cu Palas Atena am jurat înaintea Zeilor nemuritori şi adese am făcut jurământul, Neamul troian cât e lumea să nu-l apărăm de pieire, Chiar dacă Troia va fi să se mistuie-ntreagă-n vulvoarea Focului lacom, aprins de voinicii feciori din Ahaia.”</p>
               <p>         Cum auzi cele spuse de Hera, porni spre bătaie Zeul Cutremur, pătrunse în valma cea mare de suliţi Până sosi unde stau la încaier Eneas şi-Ahile; Iute s-apropie atunci de Ahile şi-n ochi îi aruncă Ceaţă, lumina-i luând, şi din pavăză, de la Eneas, Lancea frumos ferecată smuceşte de coada-i de frasin; Şi lui Ahile 'nainte o trânteşte pe jos la picioare, Repede-apoi de pe câmp ridică-n văzduh pe Eneas.</p>
               <p>         Peste mulţimea de pâlcuri, de cai şi de care Zboară Eneas săltat de a zeului mână şi-ajunge Tocmai la capătul înviforatului zbucium de arme, Unde Cauconii cu armele acum se găteau de bătaie.</p>
               <p>         Merge cu totul aproape de el şi aşa îl învaţă Zeul-Cutremur Poseidon, rostindu-i cuvinte de zboară: „Care din zei te orbi, o, Eneas, pe tine într-atâta Ca să te apuci în război cu nepregetatul Ahile, Care şi zeilor este mai drag şi te bate pe tine?</p>
               <p>         Dă-te-napoi, dacă-l vei întâlni, ca să n-ajungi în casa Zeului de sub pământ cumva împotriva ursitei.</p>
               <p>         Cum va veni însă moartea şi nenorocirea pe-Ahile, Tu să te bizui atunci cu cei mai viteji să te-ncaieri; Nu mai e nici un duşman care-apoi ar putea să te-omoare.”</p>
               <p>         Zeul aşa-l dumeri, apoi plecă lăsându-l acolo, Iar de pe ochi lui Ahile-i împrăştie repede ceaţa Dată de sus. Şi Ahile, când face ochi marişi se uită, Vede şi plin de necaz se mângâie-n sinea-i bărbată: „Vai, că o mare minune-mi văd ochii mei astăzi în faţă!</p>
               <p>         Suliţa-mi iat-azvârlită pe jos, nicăirea nu-i însă Omul spre care o ţintii, din suflet dorind a-l ucide.</p>
               <p>         Zeii cei nemuritori pesemne că ţin şi la dânsul Şi cugetam că zadarnic o laudă-şi face din asta.</p>
               <p>         Ducă-se dar pe pustii, că n-o să-i mai vie lui pofta Iar să s-apuce cu mine, când el şi acum de la moarte S-a strecurat bucuros. Dar hai să-mi înflacăr la harţă Aprigii mei luptători şi să iau în primire pe alţii.”</p>
               <p>         Zice şi zboară-ntre cete şi-ndeamnă pe fieştecare: „Nu mai slăbiţi pe Troieni, Danailor, viţă slăvită, Mergeţi şi nu pregetaţi bărbat cu bărbat să vă bateţi.</p>
               <p>         Cât oi fi eu de viteaz, mi-e greu să mă iau pretutindeni Dup-acest roi de oşteni şi cu toţi să mă-ncaier eu singur.</p>
               <p>         Ares chiar el, că-i un zeu, şi Palas Atena ea însăşi N-ar dovedi într-o astfel de-nviforare cumplită, Dar pe cât braţele-mi pot, picioarele-mi şi vârtoşia, N-o să mă las de război şi n-oi şovăi nici o clipă, Ci voi răzbate oştirea duşmană şi cred că niciunul N-o să se bucure, când o să-mi vie pe-aproape de lance.”</p>
               <p>         Astfel îndemnul i-a fost. Cu strigăt şi falnicul Hector Povăţuia pe Troieni zorind să-l înfrunte pe-Ahile: „Nu vă mai temeţi de el, vitejilor, chiar de-i Ahile, Lesne cu gura şi eu tot ca dânsul m-aş prinde cu zeii, Însă cu arma din greu, căci ei sunt cu mult mai puternici.</p>
               <p>         Nu tot ce spune putea-va-mplini Peleianul, ci parte Va izbândi, însă parte lăsa-le-va neisprăvite.</p>
               <p>         De-asta mă duc să-l împieptui, măcar de i-ar fi ca văpaia Braţele, inima-ntocmai de neînfrânt ca şi fierul.”</p>
               <p>         Astfel mâna pe Troieni. Ei lăncile sus ridicară, Se încleştară din nou şi iar se încinse pârjolul.</p>
               <p>         Febos venind pe la Hector aşa începu să-l înveţe: „Hector, să nu te mai pui cu-Ahile-naintea oştirii, Ia-l în primire din mijlocul gloatei şi valmei; mi-e teamă Lancea-i să nu te ajungă ori sabia lui mai de-aproape.”</p>
               <p>         Zise, iar Hector din nou se trase-n duiumul oştirii Înfiorat auzind povaţa din gura lui Febos.</p>
               <p>         Dar năvăli la Troieni cu piept ferecat în putere Straşnic Ahile răcnind. Întâi el doboară cu arma Pe-al lui Otrinte fecior, Ifition, stăpânul pe multă Armie, cel de o zână Naiadă născut şi de-Otrinte Cuceritorul la poalele ninsului Tmolos, în Hida384</p>
               <p>         Cea cu pământ roditor. Ahile dând buzna la dânsul, Ţeasta cu lancea-i păli pe la mijloc şi-o sparse în două; Şi răbufnindu-l pe el, îi zise fălindu-se-Ahile: „Iată că zaci la pământ, Ifition tu cel mai năprasnic Dintre oşteni. Pe aici ţi-a fost moartea, departe de locul Naşterii tale, de-ata părintească moşie de lângă Lacul Gigeic, vultoarea pescosului Hilos şi Hermos.”</p>
               <p>         Zise fălos, şi el moare, pe ochi i se lasă-ntuneric, Trupu-i zobesc telegarii sub roţile lor la întâiul Şir al bătăii. Pe urmă mai tabăr-Ahile şi-asupra Lui Demoleon Antenorianul, bun meşter în arme, Şi pe la tâmple-l ajunge prin chivăra cea oţelită, Şi neoprită de-aramă prin chivără bate de-a dreptul Suliţa, osul îi rupe şi-ndată-i stropeşte cu sânge Creierul tot, de rămase voinicul secat de a sa vlagă.</p>
               <p>         Pe Hipodamas, când el din chelna cotigii sărise, Şi o zbughise-nainte, îl arde prin spate cu lancea; Duhul îşi dă Hipodamas şi geme grozav ca un taur Silnic mânat de feciori ca să fie jertfit pe altarul Domnului cel din Heliche, şi-i vesel de asta Poseidon.385</p>
               <p>         Geme tot astfel şi el când viaţa-i se stoarce din oase.</p>
               <p>         Merge pe urmă cu suliţ-Ahile spre fiul lui Priam Cel ca un zeu, Polidoros, pe care-l oprea de la luptă Tatăl său Priam, căci prea mult pe el îl iubea, ca mai tânăr Dintre copii şi fiindcă din fugă-ntrecea pe oricine.</p>
               <p>         Vrând să arate ce-i pot picioarele-atunci, din prostie, Se năpusti el în frunte şi moartea-şi găsi, că pe-acolo Iutele-Ahile, când el o rupse de fugă, cu lancea L-a nimerit pe la spate, pe unde-n cheutoare de aur Brâul se-ncheie şi platoşa e-mpăturită în două; Boldul în spate-i pătrunde şi lângă buric îi răsare.</p>
               <p>         Geme şi cade-n genunchi, de beznă cuprins e flăcăul După ce-apucă şi ţine spre el măruntaiele sale.</p>
               <p>         Hector îndată ce vede pe fratele său Polidoros Cu măruntaiele-n pumni, aplecat spre pământ de durere, Ceaţă-i se lasă pe ochi şi-şi iese din minte, nu-l rabdă Inima mult să mai deie târcoale departe. De-aceea, Lancea rotind, la Ahile sări repezit ca văpaia.</p>
               <p>         Cum îns-Ahile-l văzu, tresări şi în sinea lui zise: „Iată-l, aci e duşmanul meu ce mă zdrobi sufleteşte, El îmi ucise prietenul scump. Să nu mai stăm dară Unul departe de altul ferindu-ne aci-ntre rânduri.”</p>
               <p>         Crunt pe sub gene privind, aşa-l ameninţă pe Hector: „Vin mai încoa, dacă vrei ca năpasta pe loc să te-ajungă.”</p>
               <p>         Clatină Hector din coif şi nesperiat îi răspunde: „Nu socoti, Peleiene, că ai să mă sperii cu gura Ca pe-un copil, că şi eu mă pricep îndestul de la mine Să iscodesc şi să-ndrug la ocări şi la necuviinţe.</p>
               <p>         Ştiu că eşti mare viteaz şi eu mai puţin decât tine.</p>
               <p>         Soarta ni-i totuşi în mâinile zeilor; ei hotărî-vor Dacă, mai slab chiar fiind, eu nu voi putea să te prăbuş Lancea la tine zvârlind, că şi suliţa mea-i ascuţită.”</p>
               <p>         Zice şi arma rotind o zboară, dar Palas Atena Numai cu-o singură lină suflare din zbor a întors-o Dând-o spre-Ahile 'napoi; ea ajunse la fiul lui Priam Şi-alunecă la picioarele lui. Aprins după asta S-a năpustit să-lomoare pe el Peleianul, dând chiot Îngrozitor, ci Apolon răpi pe feciorul lui Priam, Lesne de tot ca un zeu şi-n negură deasă-l ascunse.</p>
               <p>         Dar năvăli după el de trei ori şoimanul Ahile, Lancea de-aramă zvârlind, de trei ori el ceaţa străpunse.</p>
               <p>         Când mai pe urmă de-a patra sări ca un zeu de puternic, Dete un strigăt avan şi astfel lui Hector îi zise: „Iar de la moarte scăpatu-mi-ai, câne. Şi-acolo, pe-aproape Prăpăstuirea ţi-a fost. Păzit ai fost iar de Apolon, Căruia poţi să te rogi la plecarea ta-n lupta cu suliţi.</p>
               <p>         Las'că noi iar ne vedem şi atunci isprăvi-voi cu tine, Dacă mi-ajută şi mie vreun zeu. Dar acuma-mpotriva Altora o să pornesc şi spulber pe cine brodi-voi.”</p>
               <p>         Zise, şi-n ceafă la mijloc pe unul, Driop, îl împunge; El la picioare-naintea lui cade, ci-l lasă pe dânsul Şi pe Demuhos Filetorianul, om vrednic şi mare, Bine-l ocheşte-n genunchi şi-l ţintuie acolo; pe urmă C-o lovitură de sabie-Ahile suflarea i-o curmă.</p>
               <p>         Pe Laogonos apoi, pe Dardan, a lui Bias vlăstare, El năpădind îi prăvale din car pe-amândoi, cu o lance Pe unul din ei nimerind, pe celalt cu un paloş de-aproape.</p>
               <p>         Troos Alastorianul, ieşindu-i-nainte, deodată Cade-n genunchi şi se roagă să-l cruţe şi viu să-i dea drumul, Milă să aibă de el ca fiind de o vârstă cu dânsul.</p>
               <p>         Nu-şi da el seama smintitul că nu-l va muia pe Ahile, N-a fost el doară blajin, cu firea miloasă şi blândă, Ci pătimaş şi zăcaş. De-aceea când Troos precade Ca să se roage de el, în pieptu-i afundă cuţitul Pân' la ficat, de-i răsare ficatul şi sânul i-l umple Sângele negru ţâşnind. Se-ntunecă ochii lui Troos, Viaţa-i răpusă fiind. Şi de Muliu s-apropie Ahile, Lancea sloboade la el şi pe el îl chiteşte-n ureche Şi i-o străpunge de tot. Cu sabia trage-n Eheclos Cel din Agenor născut şi ţeasta-i despică în două, Sabia înfierbântată-i întreagă de sânge, iar moartea Cea-ntunecată şi soarta cea crudă-i învăluie ochii.</p>
               <p>         Lui Deucalion afund îi dă lovitură. – i înfige La-ncheietur-ascuţişul în braţ unde-i cotul, prin vine, Iar Deucalion rămâne-nlemnit şi cu mân-amorţită Moartea-i în faţă privind. Ahile cu spada-l înjunghie, Capu-i retează şi-ncolo-l răpede-ncoifat, iar voinicul Cade lungit la pământ cu măduva scursă-n spinare.</p>
               <p>         Repede-Ahile purcede spre fiul fălos al lui Pires, Rigmos, bărbatul venit din a Traciei rodnică ţară, Şi-l nimereşte la mijloc, arama-n plămâni îi pătrunde Şi-l răbufneşte din car. Dă zor Areitou vizitiul Caii să-ntoarcă-napoi, ci în spate-l însuliţ-Ahile Şi se prăvale şi el, de se-nvalmeşă roibii de spaimă.</p>
               <p>         Cum e când focul pustiu ia razna pe văile afunde, Prin uscătura din plai, şi încinge desişul pădurii, Para suflată de vânt se învolbur-arzând pretutindeni; Astfel Ahile cu lancea trăsnind pretutindeni dămoarte, Parcă-i un zeu în vârtute, şi sângele scaldă pământul.</p>
               <p>         Cum dacă boii fruntoşi oarecine-şi-njugă şi-ncepe Treierul orzului alb în aria bine-ntocmită, Spicele-ndată se farmă călcate fiind de jugarii Cei mugitori, tot astfel şi caii ce poartă pe-Ahile Calcă deodată şi scuturi şi morţi şi udată-i de sânge Osia toată sub car şi chelna deasupra-i stropită Ba de copitele cailor, ba de obezi de la roate.</p>
               <p>         Iar Peleianul s-avântă setos de mărire, şi-n mersu-i Sângele-mproaşcă în pulbere mânile-i nebiruite.</p>
            </div>
            <div type="div2">
               <head>         Cântul XXI</head>
               <p>Cum au sosit pe la vadul frumos curgătorului Xantos, Râu cu vultori, care-şi trage fiinţa din cer, de la Zeus, El pe Troieni îi dezbină şi parte pe câmp îi alungă, Drumul luând spre cetate, pe unde c-o zi înainte Plini de cutremur Danaii fugeau de mânia lui Hector, Ei cu duiumul spre-acolo iau fuga, dar Hera din faţă Negură deasă lăţind îi împiedică; iar jumătate Se-ngrămădesc pe la râu şi-n cursoare argintie se-afundă, Cad pleoscăind zgomotos, al undelor clocot răsună, Vuietă malul cu vuiet prelung şi Troienii cu ţipăt Unde şi unde înoată şi-n apă se zbat la vârtejuri.</p>
               <p>         Cum speriate de foc pe câmpie lăcustele zboară, Cată la râu adăpost, când focul iscat de năprasnă Vulvuie nepotolit, şi cad şi se pitulă-n apă, Astfel goniţi de Ahile, de-a valma oştenii şi caii Cad şi ticsesc clocotitoarele sorburi afunde din Xantos.</p>
               <p>         Suliţa-şi lasă viteazul acolo pe mal, răzimată De un tufos tamarisc, şi numai c-o sabie-n mână, El ca un zeu se aruncă şi macină gânduri avane, Taie la dreapta, la stânga şi gem şi se vaietă groaznic Toţi cei de sabie-atinşi, iar apa-nroşită-i de sânge.</p>
               <p>         Tocmai ca peştii când fug urmăriţi de delfinul cel mare Şi-umplu limanul tihnit şi la maluri se-ndeasă-n cotloane Care cum pot, că se tem că-i înghite apucându-i delfinul; Astfel Troienii atunci iau fuga prin valul năvalnic Şi pe sub râpe s-ascund. Ahile, obosindu-şi în urmă Braţul de-atâta măcel, şi-alege vr'o doispre'ce tineri Vii de la râu să răzbune cu ei pe ucisul Patroclu.</p>
               <p>         Dânsul îi scoate din apă-ngroziţi ca şi puii de ciute, Mânile-n spate le leagă cu bine-croite curele, Care le-avea fiecare pe hainele lor suflecate, Şi la tovarăşi îi dă să-i aducă legaţi la corăbii Şi se răpede-napoi căpiat să tot sfarme, să zvânte.</p>
               <p>         Vede-nainte-i atunci pe fiul lui Priam, Licaon, Care-o tulise din râu. Pe dânsul Ahile odată Noaptea, când el de la Troia veni la livadă, robindu-l, Silnic îl duse cu sine; ieşise să taie cu barda Tinere crengi de sălbatic smochin ca să-ncercuie carul.</p>
               <p>         Neaşteptat ca o pacoste-Ahile veni peste dânsul Şi-ntr-o corabie apoi de vânzare-l trimise la Lemnos, 386</p>
               <p>         Marea cetate, iar cumpărător a fost fiul lui Iason; Dar cu o sumă de daruri îl răscumpără Aetion, Unul din Imbros, prieten al tatălui său, şi de-acolo El îl porni la Arisba; de-aici furişându-se-ajunse Dânsul acasă. – ntre ai lui petrecu încă unspre'ce zile După sosirea-i din Lemnos, şi-n ziua de-a douăsprezecea, Soarta-l împinse în mână să-ncapă din nou lui Ahile, Carele avea să-l trimită năprasnic pe lumea cealaltă.</p>
               <p>         Cum nearmat îl văzu înainte şoimanul Ahile -</p>
               <p>         N-avea nici lance, nici cuşmă, nici pavăză; el lepădase Orişice armă fiindcă era chinuit de sudoare Şi de-oboseală sleit, când prinse să fugă din ape -</p>
               <p>         Zise, de ciudă cuprins, în sinea-i bărbată viteazul: „Valei, că mare minune-mi văd ochii şi nu-mi vine a crede, Oare-i Licaon? Atunci Troienii, răpuşii de mine, Au să se scoale din bezna pământului şi au să vie Cum a venit cu viaţa cruţată şi-acesta, când fuse Tocmai la Lemnos vândut. Nici largul albastrelor ape Nu i-a pus piedică lui, când multora piedică pune.</p>
               <p>         Hai să mi-l iau în primire, să guste şi el din amarul Suliţei mele, şi-atunci să vedem de ar putea să mai vie De pe tărâmul celalt, sau are să-l ţie pământul Cel roditor, care ţintuie chiar şi pe cel mai puternic.”</p>
               <p>         Asta gândi şi stătu. Buimac îns-aleargă Licaon Iute să-i cadă-n genunchi şi să-l roage, căci prea ar vrea dânsul Teafăr să scape de moartea cea crudă şi neagra ursită.</p>
               <p>         Suliţ-asupra-i atunci ridică şoimanul Ahile Gat-al izbi, însă el s-apleacă sub ea, se strecoară Şi s-aruncă-n genunchi, iar lancea-nsetată de trupul Cel omenesc după spate-i trecu şi pe ţărnă se-nfipse.</p>
               <p>         Roagă-se atuncea c-o mână luând de genunchi pe Ahile, Lancea cu alta ţiind din toată puterea Licaon, Vorbe ce zboară rostind, se milcuie aşa lui Ahile: „Rogu-te, Ahile. – n genunchi, aibi milă şi zilele cruţă-mi, Doar se cuvine, că iată-mă cad rugător, o, mărite, Adu-ţi aminte că eu cel întâi am fost oaspe la tine, Pâne-am mâncat de la tine, când tu m-ai robit la livadă Şi m-ai trimis spre-a mă vinde Patroclu departe de tata Şi de ai mei, pe un preţ de o sută de tauri, în Lemnos.</p>
               <p>         Dacă-mi dai drumul, avea-vei de trei ori atâta. Nu-s multe Zile de cându-s la Troia; astăzi e-a douăsprezecea.</p>
               <p>         Doamne, şi ce-am pătimit! În mânile tale m-aduse Soarta cea tristă din nou. Oropsit voi fi dară de Zeus, Dacă din nou m-or da ţie. Ah, scurt îmi e veacul ce mama Mi-a dăruit, Laotoe, copila bătrânului Altes, Care domneşte asupra Lelegilor, oameni războinici, Şi locuieşte-n Pedasos, înalta cetate zidită Pe Satniois. Pe fiica-i ţinea, între altele multe, 387</p>
               <p>         Priam, şi doi fii născu ea sărmana, ca tu să ne-njunghii Pe amândoi. Ai ucis cu suliţa pe Polidoros Cel arătos ca un zeu, între cei mai de frunte pedeştri, Vine şi rândul meu azi, că din mânile tale nu cred Viu să mai scap, dacă zeul aproape de tine m-aduse.</p>
               <p>         Dar îţi mai spun încă una şi judec-apoi şi tu singur: Nu-mi lua viaţa, că nu sunt eu frate de-o mamă cu Hector, Care ucise pe bunul tău soţ, pe voinicul Patroclu.”</p>
               <p>         Asta vorbi a lui Priam odrasl. – arătosul Licaon, Milogitor către el, dar glas fără milă-i răspunse: „Nu-mi jurui tu răscumpăr şi nu mai crâcni, o nebune.</p>
               <p>         Până ce încă nu dase năpasta de bietul Patroclu, Mie-mi era mai în voie să cruţ pe Troieni, pân-atuncea Eu am pus mâna pe mulţi şi pe toţi i-am vândut. Dar acuma Nu va scăpa cu viaţă niciunul din cei care zeul O să mi-i puie în mână-naintea cetăţii, niciunul, Oricare-o fi din ai voştri, necum feciorii lui Priam.</p>
               <p>         Mori şi tu, frate, şi taci, de ce te mai vaieţi zadarnic? 388</p>
               <p>         Doar a murit şi Patroclu, şi ce eşti tu faţă de dânsul?</p>
               <p>         Uită-te-ncoace şi vezi ce mândru sunt eu şi ce mare; Tata mi-e domn şi viteaz, iar mama-i zeiţă, şi totuşi Nu mai puţin şi pe mine m-adulmecă moartea şi soarta Ne-nduplecată pe veci. Dimineaţa, namiază ori seara Are să vie o vreme, când unul şi mie o să-mi curme Firul vieţii, cu lancea lovindu-m-aici ori cu arcul.”</p>
               <p>         Zice, iar lui i se taie genunchii, îşi pierde simţirea, Suliţa lasă din mână şi cade cu braţele-ntinse.</p>
               <p>         Arma tăioasă smucind Ahile din teacă-l ajunge Lângă cerbice-n undrea, şi întreagă-i pătrunde-năuntru Sabia. Cade Licaon pe brânci şi acolo pe ţărnă Zace lungit, iar sângele-i curge şi udă pământul.</p>
               <p>         Dar de picior apucându-l Ahile-l zvârli în vultoare Şi lăudându-se aşa-l prohodi în cuvinte ce zboară: „Du-te şi piei între peşti, care sângele tău de la rană Suge-vor nepăsători, că n-o să te plângă pe tine Maică-ta pus pe un pat, ci o să te care Scamandru, Râu-n vârtejele lui spre apele-ntinse ale mării, Unde prin murmurul negrelor unde sări-va vr'un peşte Şi-o să se-mbuibe hrănit din carnea ta grasă, Licaon.</p>
               <p>         Trebuie aşa să pieriţi pân-om pune noi mâna pe Troia, Voi s-o tuliţi pe câmpie, iar eu să vă spulber din urmă.</p>
               <p>         N-o să v-ajute acest râu cu unda cea lin-argintie, Căruia voi mai demult îi jertfeaţi o grămadă de tauri Şi-n adâncime de vii-aruncaţi după datină caii.389</p>
               <p>         Dar şi aşa veţi pieri mişeleşte plătindu-mi cu toţii Moartea fârtatului meu, prăpădul Aheilor, care Fură de voi seceraţi la corăbii, departe de mine.”</p>
               <p>         Zice, şi Râul mai valnic se-mpizmuie-n sine auzindu-l; De-asta şi chibzuie cum ar putea lui Ahile să-i puie Capăt la luptă şi obida Troienilor să-ndepărteze.</p>
               <p>         Dar Peleianul atunci se saltă cu suliţa lungă Şi se aruncă nebun să omoare pe Asteropeos, Fiul lui moş Pelegon, pe care-l născu Peribea, Cea mai în vârstă copil-a lui Achesamenos şi Axiu, Râul cu albia lată, de care ea fuse-ndrăgită.</p>
               <p>         Tabăr-Ahile la el, dar Asteropeos îi ţine Piept, două suliţi rotind. În suflet i-aprinde văpaie Xantos, fiind necăjit de risipa mulţimii de tineri Măcelăriţi fără milă de-Ahile pe mal şi prin apă.</p>
               <p>         Cum împotrivă păşind s-apropie unul de altul, Cată la el duşmănos şi-l întreabă şi-l sperie Ahile: „Cine eşti tu şi de unde, de-mi ieşi fără teamă-nainte?</p>
               <p>         Vai de părinţii acelor ce vin să-mi înfrunte mânia!”</p>
               <p>         Fiul lui moş Pelegon, fălosul, la asta-i răspunse: „Ce mă întrebi despre neam, tu prea inimosule-Ahile?</p>
               <p>         Sunt de departe, din ţara Peonia cea roditoare390</p>
               <p>         Şi-am după mine Peoni, oştire cu suliţi. Vreo zece Zile sunt azi de când eu am venit să iau parte la Troia.</p>
               <p>         Cât despre neamul meu, află că eu sunt nepotul lui Axiu, Râul în albie lat şi cu apele cele mai mândre.</p>
               <p>         El a născut pe vestitul lăncer Pelegon, şi acesta-i Tata-mi, se zice. Dar hai să ne batem, tu falnice-Ahile.”</p>
               <p>         Dânsul aşa-l ameninţă, dar repede-Ahile ridică Suliţa, frasinul din Pelion. Ci deodată spre dânsul Lăncile-ntinde Peonul, căci n-a fost stângaci, şi cu una El pe Ahile-l chiteşte în pavăză făr-a-i străpunge Arma, fiind apărată de placa de aur dintr-însa, Dar cu cealaltă-l juleşte pe el pe la cotul din stânga, Sângeră cotul atunci, iar suliţa trece deasupra-i Şi-nţepeneşte-n pământ, flămândă de carne şi sânge.</p>
               <p>         Pe-Asteropeos ochind, Ahile la rându-i aruncă Suliţa dreaptă la zbor, şi stă ahtiat să-l omoare; Ci ea dă greş, nimerind pe-a râului margine-naltă Şi pân'la mijloc în mal se-nfundă. De-aceea din teacă Sabia-şi trage viteazul atunci de la coapsă şi sare Fără de preget la el. Zadarnic acela din râpă Lancea duşmanului său încearcă s-o scoată cu pumnii, Iute de trei ori o scutură vrând să o smulgă din ţărnă, Însă de trei ori se moaie încordu-i. În oara de-a patra Cată s-o-ndoaie din nou şi iar se opinte s-o rupă.</p>
               <p>         Dar îl doboară-nainte însăbiindu-l Ahile.</p>
               <p>         Cum el îl spintecă, toate ale lui măruntaie se varsă, Şi întuneric i-acoperă ochii, şi-n vreme ce dânsul Horcăie, Ahile pe piept piciorul în pripă-i apasă, Armele ia de pe el şi fălindu-se aşa-i cuvântează; „Astfel acolea să-mi zaci. E greu doar cu fiii lui Zeus Cel neînvins să te lupţi, măcar că un râu ţi-e bunicul.</p>
               <p>         Spusu-mi-ai tu că te tragi de la râul cu albia lată, Dar eu mă laud cu neamul că sunt de la marele Zeus, Tatăl meu este Peleu, care ţine sub schiptru poporul Cel mirmidon, şi bunicul Eacos, răsadul lui Zeus.</p>
               <p>         Şi cum e Zeus mai tare, şi mult mai presus de oricare Râu care-n mare se scurge, tot astfel şi neamul lui Zeus Faţă de cine se trage din râu. Că doar iată c-alături Curge nămornicul val; să te ajute, de poate. Dar nu-i chip Luptă cu Zeus să duci, că nu-i stă-mpotrivă nici râul Domn Aheloos, nici râul cel mare, puternic, Oceanul, 391</p>
               <p>         Vajnic noian fără fund, din care vin apele toate, Marea, tot felul de râuri şi puţuri adânci şi izvoare; Tremură doar şi el de fulgerul şi de cumplitul Tunet al marelui Zeus, când bubuie-n slavă şi tună.”</p>
               <p>         Zice şi-ndată din mal el lancea de-aramă şi-o smulge.</p>
               <p>         Lasă pe Asteropeos lipsit de viaţă pe locul Unde bătut e pe prund de a râului apă negrie; Peştii, ţiparii foiesc în juru-i şi-l tot împresoară Şi din grăsimea-i ciupesc irosindu-i rărunchii. Ahile După ce-l lasă pe el dă goană Peonilor, ceata Care-o pornise la fugă pe-aproape de râu speriată, Cum îşi văzu căpitanul răpus cu putere de spada Celui născut de Peleu, în crâncena lor bătălie.</p>
               <p>         Prăbuş-atunci pe Midon şi pe Astipil şi pe Eniu, Pe Tersiloh, pe-Ofelest, pe Trasiu şi-n urmă pe Mnesos.</p>
               <p>         Dintre Peoni pe mal mulţi ar fi toropit, dacă Râul Cel cu vârtejuri adânci, cuprins cum era de mânie, Nu i-ar fi zis din afundu-i ivindu-se-ntocmai ca omul: „Nimenea nu te-ntrece-n putere şi-n nelegiuire, O, Peleiene, căci veşnic alături de tine sunt zeii.</p>
               <p>         Dac-a fost dat de la Zeus să piară prin tine Troienii, Du-te, goneşte-i pe câmp şi-acolo ţi-arată cruzimea.</p>
               <p>         Apele dragi ale mele sunt pline de leşuri şi nu pot Curge din pricina lor spre undele sfinte ale mării De-nghesuit ce mă simt, fiindcă ţi-i groaznic măcelul.</p>
               <p>         Hai, conteneşte. Destul că din fire m-ai scos, căpitane.”</p>
               <p>         La-nfricoşările lui răspunse şoimanul Ahile: „Fie cum tu ai cerut, o, Scamandre purcese din slavă, Dar pe semeţii Troieni eu n-o să-ncetez a-i ucide Până ce nu-i împresor în cetate şi nu voi da luptă Dreaptă cu Hector, să văd dacă eu m-oi răpune sau dânsul.”</p>
               <p>         Zise, şi după Troieni ca un zeu năvăli. Atunci Râul Cel cu vultorile adânci lui Febos Apolon îi zise: „Vai, că tu nu mai ţii seama de sfatul lui Zeus, Apolon, Tu cel cu arcul de-argint, uitaşi de porunca ce-ţi dete Sprijin să dai la Troieni şi să-i aperi de orice primejdii Pân' ce va însera şi amurgul umbri-va câmpia.”</p>
               <p>         Asta grăi, iar Ahile sări de pe mal şi ajunse Până la mijlocul apei. Scamandru în clocot de valuri Se năpusti răscolind şuvoiul întreg şi împinse Clada de morţi de pe el, pe care-o făcuse Ahile, Şi-i azvârli peste mal din apă mugind ca un taur Şi mântui pe cei vii cari-ntr-însul pe undele lucii Încă-notau în bulboanele-i mari şi adânci îndosindu-i.</p>
               <p>         Vajnicul val răzvrătit pe Ahile-l încinge, se-nalţă Şi împroşcându-l în scut, îi dă brânci şi să stea în picioare Nu-i dă răgaz. El atunci s-apucă de-un ulm şi măcar că-i Arbore mare şi oblu. – l dărapănă din rădăcină.</p>
               <p>         Rupe tot malul râpos şi acoperă toată apăria Ulmul cu desele-i crengi, de parcă-i un pod peste apă Cum e de-a latul căzut. Se saltă din volbura spumei Şi o ia fuga pe câmp cu picioarele-i repezi Ahile Înfricoşat. După el doar venea furtunatic într-una Marele zeu vârfuind cu valu-i cernit ca să puie Capăt viteazului şi pe Troieni de urgie să-i scape.</p>
               <p>         Zboară-napoi Peleianul cât bate o lance zvârlită Dintr-un avânt, şi cum vulturul negru s-aruncă la pradă, El care-i pasărea cea maivânjoasă şi-n zbor e mai iute, Repede-aşa o porni şi-Ahile şi groaznic pe dânsul Armele-i tot zuruiau; fugea pe de lături viteazul, Iar după el potopind gonea cu zvon mare talazul.</p>
               <p>         Cum săpătorul de şanţ, când el câteodată izvorul Întunecat îl îndreaptă s-adape grădini şi răsaduri, Umblă cu grebla şi şanţul de năruituri îl desfundă, Apa tot curge-nainte şi rostogoleşte pietrişul Grabnic la vale şuind pe loc prăvălat şi ajunge Chiar şi pe cel care drum îi deschide, tot astfel Ahile, Cât era el de fugaci, îl tot ajungea urmărindu-l Valu-ndârjitului râu, fiind zeii mai tari ca bărbaţii.</p>
               <p>         Tot se izbea înapoi şi se încorda Peleianul Râul s-abată pieptiş şi să vadă cumva dacă zeii, Locuitorii cereşti pe el îl alungă cu toţii; Dar în deşert, că mereu îl plesnea pe deasupra talazul Apei purcese din cer; de aceea şi-n sus cu putere El se sălta obidit, că tot năbuind pe de lături Apa-l slăbea în genunchi şi colbu-i răpea de sub talpă.</p>
               <p>         Ochii spre cer aţintind, gemu Peleianul şi zise: „Doamne, niciunul din zei pe mine de-a râului goană Nu s-a-ndurat să mă scape, măcar de-ar fi fost dup-aceea Chiar şi să mor în război. Din zeii cereşti însă nu e Nimeni aşa vinovat ca mama, că ea totdeauna M-a înşelat şi mi-a zis că eu voi muri de săgeata Zeului Febos Apolon, sub ziduri la Troia. Mai bine Mă ucidea acum Hector, întâiul bărbat de pe-aicea, Şi-ucigătorul atunci un viteaz ar fi fost, şi ucisul.</p>
               <p>         Dar eu acum am să mor de o moarte de plâns, ruşinoasă, Prins şi luat de puhoi ca un băietan care paşte Porcii şi trece pe o vale când vine năprasnic puhoiul.”</p>
               <p>         Asta zicea tânguios şi îndată-n făptură de oameni S-apropiară de el Poseidon şi Palas Atena Şi-l liniştiră din grai, cu mâna luându-l de mână.</p>
               <p>         Gura deschise întâi cutremurătorul Poseidon: „Nu fi aşa-ngrijorat şi nu tremura, Peleiene, Iată că noi te-ajutăm, doi zei dintre cei mai puternici, Eu şi cu Palas Atena, şi-avem învoirea lui Zeus.</p>
               <p>         Nu ţi-este ţie sortit ca un râu să te poată răpune; Se va stăvi el curând, vedea-vei acuma tu însuţi.</p>
               <p>         Dacă tu vrei să ne-asculţi, îţi vom da o povaţă cuminte: Nu te lăsa de război, de biciul amar tuturora, Până ce oastea troiană ce-o fi să mai scape cu fuga N-ai să o-nghesui în cercul măreţelor ziduri; dar după Moartea lui Hector întoarce-te-n tabără, noi te vom face Biruitor.” După vorbele aceste spre Olimp o porniră Ei amândoi; iar Ahile, grozav înteţit de îndemnul Zeilor, merse pe câmp. Dar plin era câmpul de apa Cea revărsată, deasupra pluteau o grămadă de hoituri Şi-arme de tineri ucişi. Sărind peste apă el însuşi Da din picioare mereu şi nu-l stingherea viitura Sforului lat curgător, căci mare putere-i dăduse Palas. Dar n-avea astâmpăr Scamandru, pe-Ahile Se înciudase mai mult. Ţâşnind în văzduh şi ca turnul Mătăhălindu-se, el striga şi chema pe Simois: „Vinoşi hai, frăţioare, noi doi împreună să punem Piedic-acestui puternic oştean care acum o să darme Marea cetate a lui Priam, că nu-i stau în cale Troienii.</p>
               <p>         Sai mai în grabă de-acolo şi ajută-mă, umple cu apă Albia-ţi de la izvoare, sporeşte pâraiele toate.</p>
               <p>         Nalţă un val uriaş cu pietroaie şi trunchiuri, dă vuiet Îngrozitor să-nfrânăm pe bărbatul acesta sălbatic, Care tot biruie-acum şi se ţine de-o seamă cu zeii.</p>
               <p>         Cred că putinţa-i atunci, mândreţa-i de chip şi de arme Nu-i vor sluji la nimic, ba armele-i fi-vor în baltă Împotmolite la fund şi pe el îl acoper-acolo Sub un morman de nisip şi o mare grămadă de pietre Torn peste el şi-l ascund, de nu vor putea să-i adune Oasele-Aheii, atâta nămol voi ticsi peste dânsul.</p>
               <p>         Şi-are să-i fie mormântul acolo; nu trebuie-Aheii Altă movilă de morţi să-i înalţe, când au să-l îngroape.”</p>
               <p>         Zice şi valmeş atunci se înviforă peste Ahile Spumegător clocotind în amestec de sânge şi hoituri, Şi-nvolburatul talaz al apei din cer obârşite Nalţă-se oblu-n văzduh şi trage la vale pe-Ahile.</p>
               <p>         Hera dă ţipăt atunci de spaimă ca nu cumva Râul Mare, şuvoinic, afund să-l ia pe viteaz, să-l înece.</p>
               <p>         De-asta şi fiului ei, lui Hefestos, dă strigăt zeiţa: „Scoală-te, fiule scump beteag de picioare; pe tine Te socotim ca mai bun să stai împotriva lui Xantos.</p>
               <p>         Fuga mai repede, ajută, sloboadă pârjol de văpaie.</p>
               <p>         Eu de la mare mă duc să răscol o furtună grozavă Vânturi chemând, pe munteanul şi-austrul ce-aduce seninul, Flacără peste Troieni s-o sufle să mistuie trupuri Şi armături de-ale lor. Tu tabăr-asupra lui Xantos, Arde-i copacii pe mal, cu-a ta pălălaie cuprinde-l, Nu şovăi nicidecum la vorbele-i blânde ori aspre, Furia-ţi nu potoli fără numai când eu voi da strigăt Şi te-oi vesti; tu atunci pe loc s-astâmperi nestinsa văpaie.”</p>
               <p>         Zice şi zeul Hefestos năprasnicul foc îşi aprinde.</p>
               <p>         Flacăra-ntâi pe câmpie lăţindu-se, mistuie morţii Care pluteau cu grămada, Troienii ucişi de Ahile, Şesul întreg e secat, iezite sunt apele lucii.</p>
               <p>         Cum după ploaie curând se usucă o vie, când bate392</p>
               <p>         Toamna Boreas şi tare se bucură culegătorul; Iute tot astfel secat e şi câmpul de ape şi morţii Sunt mistuiţi şi spre râu luminoasă porni vâlvătaia, Sălcii şi ulmi începură să ardă, stufişuri de cătini, Şi obligeană şi lotos şi papura şi pipirigul Care crescuseră îmbelşugate la marginea apei.</p>
               <p>         Prinser-atunci a se zbate ţiparii şi peştii prin valuri, Unde şi unde prin apă săreau dogoriţi de văpaia Focului care pornea de la multiscusitul Hefestos.</p>
               <p>         Râul, cuprins de vulvori, slăbi în putere şi-i zise: „Nu-i cu putinţă vr'un zeu să se puie cu tine, Hefestos, Nu pot nici eu să ţin piept şuvoaielor tale-arzătoare.</p>
               <p>         Curmă bătaia şi las'din cetate să-i măture-Ahile Nentârziat pe Troieni; de ce să mă zbat şi să-i sprijin?”</p>
               <p>         Zice. – nfocat şi cu apele tot clăbucind de dogoare.</p>
               <p>         Cum, prididit de văpaie, începe să fiarbă cazanul Unde-i topită osânza-ngrăşatului vier, când pe vatră Lemne uscate s-aprind şi cazanul întreg forfoteşte; Astfel să forfote-a prins şi apăria din râu dogorită Nu mai curgea înainte, ci sta zbuciumată de para Focului ce râura de la iscoditorul Hefestos.</p>
               <p>         Roagă-se Râul atunci fierbinte de Hera şi zice: „Hero, de ce al tău fiu se înghesuie în apele mele Şi mă dărapănă numai pe mine? Eu nu sunt de vină Tocmai ca zeii ceilalţi care ajută oştirea troiană.</p>
               <p>         Iată, eu unul mă las de război, dac-aşa ţi-e porunca, Dar să se lase şi el. Mă jur că eu n-o să mai caut Sprijin să dau la Troieni, de ziua pieirii să-i apăr, Chiar dacă-ntreaga cetate cădea-va-nscrumată-n pârjolul Focului lacom aprins de voinicii oşteni din Ahaia.”</p>
               <p>         Hera auzindu-l, îndată grăi lui Hefestos: „Ia seama, Fiule prea lăudat; pe un zeu doar să chinui tu astfel Nu se cuvine din parte-ţi de dragul supuşilor morţii.”</p>
               <p>         Asta zeiţa i-a zis, iar zeul îşi stinse atunci focul Pustiitor şi din nou purcese prin albie valul.</p>
               <p>         După ce Xantos a fost potolit, cu Hefest împreună S-astâmpărară din voia zeiţei, cu toată mânia-i; Dar între zeii ceilalţi, care nu se-mbunau între dânşii, Grea, pătimaşă e harţa ce-acuma se-ncinse. Dau buzna Unii la alţii cu larmă nespusă şi geme pământul.</p>
               <p>         Glas ca de trâmbiţă sună din cerul întins, îl aude Zeus de sus din Olimp şi râde cu poftă din suflet, Vesel când vede pe zei împreună păşind la bătaie.</p>
               <p>         Unii de alţii departe ei nu mai stătură. Deodată Ares întâiul porni ahtiat şi cu suliţa-n mână El, răzbitorul de scuturi, sări înaintea surorii Palas Atena şi iute începu s-o înfrunte din gură: „Muscă de câne, de ce-i sileşti iară pe zei la bătaie Cu bizuire nebună, cu aprigă înverşunare?</p>
               <p>         Nu-ţi mai aduci tu aminte cum ai înteţit pe Tidide Spre a mă lovi? Cum tu înşfăcatu-i-ai lancea vădită Şi-ai repezit-o tu singură-n mine şi neteda piele Mi-a jerpelit? Îmi plăteşti păcatul acum, mi se pare.”</p>
               <p>         Zice, şi-o-nsuliţă în pavăza cea fioroasă cu ciucuri, Care nu poate s-o spargă nici fulgerul marelui Zeus.</p>
               <p>         Totuşi într-însul izbit-a cu suliţa crâncenul Ares; Palas, în lături ferind, cu mâna puternică-nşfacă Un bolovan ce pe câmp sta mare şi aspru şi negru, Care fusese demult aşezat ca hotar unei ţarini; 393</p>
               <p>         Şi în cerbice-l pocneşte, de-l seacă pe crâncenul Ares, Care pe jos prăvălit cuprinde vr'o sută de stânjeni; 394</p>
               <p>         Coama-i se umple de colb şi armele zornăie asupra-i.</p>
               <p>         Râde zeiţa şi aşa lăudându-se zice lui Ares: „Şuiule, încă tu nu ţi-ai dat seama cât eu în virtute Pot să te-ntrec, dacă tu în război te pui tocmai cu mine.</p>
               <p>         Bine-i aşa să te bată pe tine blestemele mamei, Care e foc supărată, te paşte şi nu te mai iartă Că-ai părăsit pe Ahei şi ajuţi pe trufaşii din Troia.”</p>
               <p>         Zise şi ochii ei străluminoşi şi-i întoarse; pe Ares395</p>
               <p>         Iute de mână-l luă Afrodita şi-l duse cu sine; El suspină din adânc şi-abia mai putea să răsufle.</p>
               <p>         Hera bălana zărind în faţă-i pe Palas Atena, Numaidecât începu a-i grăi în cuvinte ce zboară: „Vai mie, vai, tu copilă ne'nfrântă a-narmatului Zeus, Neobrăzata nu vezi cum îl duce din clocotul luptei Pe-Ares, al lumii călău? Vin' repede 'ncoace cu mine.”</p>
               <p>         Zice, şi-Atena se ia după dânsa, se bucură-n sine; Şi năvălind la zeiţa Afrodita, ea-i cară cu pumnul Una la piept, că deodată slăbi în genunchi istovită, Şi se lungiră pe jos amândoi, Afrodita şi Ares.</p>
               <p>         Palas se laudă atunci şi zice cuvinte ce zboară: „Fie tot astfel acuma toţi zeii ce ţin cu Troienii Şi îndrăznesc să se bată cu oştile cele din Argos, Cutezători şi puternici întocmai ca zân-Afrodita Când a venit să mă-nfrunte pe mine, s-ajute pe Ares.</p>
               <p>         Gata de mult ar fi fost războiul ce dăm cu Troienii, Căci mai de mult am fi şters de pe faţa pământului Troia.”</p>
               <p>         Asta ea zise, iar Hera cea albă zâmbi mulţumită.</p>
               <p>         Zeul Poseidon Cutremurul lumii i-a zis lui Apolon: „Febos, de ce stăm departe de tabără? Nu se cuvine, Dacă-ncepură ceilalţi. Ruşine-i-napoi să ne-ntoarcem Pe neluptate-n Olimp, la casa de-aram-a lui Zeus.</p>
               <p>         Fă începutul, că tu eşti mai tânăr, şi nu mi se cade Mie să-ncep ca mai vechi şi în arme mai meşter ca tine.</p>
               <p>         Nesocotitule, aşa de uituc eşti tu oare, c-aminte Nu-ţi mai aduci de necazul ce-am pătimit pe la Troia Numai noi doi între zei? La craiul semeţ Laomedon Noi, din îndemnul lui Zeus, ne-am pus pe o plată anumită, Vreme de-un an să-i slujim şi el ne da nouă poruncă.396</p>
               <p>         Eu am durat împrejurul oraşului Troia tot zidul Lat şi aşa de frumos spre a fi nerăzbită cetatea.</p>
               <p>         Tu într-aceea pe coastele muntelui Ida-n poiene Şi prin păduri şi pe văi ca văcar îi păşteai o cireadă.</p>
               <p>         Dar mai pe urmă, când Horele, a vremilor vesele zâne, Ziua de plată au adus, opritu-ne-a toată sâmbria Craiul avan Laomedon şi năpăstuiţi ne da drumul Şi-ameninţa că pe tine te leagă de mâni şi picioare Şi te trimite ca rob de vânzare departe-n ostroave; Ba ne zicea căne taie urechile amândurora.</p>
               <p>         Noi de la dânsul atunci cuprinşi de mânie plecarăm; Ne supărasem că nu s-a ţinut de tocmeală la plată.</p>
               <p>         Şi tu acuma norodului său îi faci bine şi nu vrei Nouă-n război să ne-ajuţi ca să fie stârpiţi fără milă Neobrăzaţii Troieni cu femeile lor şi cu pruncii?”</p>
               <p>         Zeului mării atunci răspunde ţintaşul Apolon: „Geaba mă-ndemni, o Poseidon. Tu n-ai să mă ţii de cuminte Dacă m-oi prinde cu tine, de dragul sărmanilor oameni, Care, ca şi frunza pădurii, acum în deplină putere Cresc câtă vreme-i hrăneşte pământul; acuma, dimpotrivă, Se ofilesc şi se duc. Deci noi să lăsăm mai degrabă Lupta, să stăm laoparte, şi las' să se bată 'ntre dânşii.”</p>
               <p>         Asta zicând se întoarse-napoi; se sfia să se-apuce La bătălie cu fratele tatălui său. Însă Artemis, Sora-i, zeiţa câmpeană, crăiasa puternică peste Sălbăticiuni, îl certa şi aşa se răsti dojenindu-l: „Vezi cum iei fuga-napoi, Arcaşule, şi lui Poseidon Toată izbând-ai lăsat-o şi datu-i-ai ieftină slavă, Nesocotite, de ce mai porţi arcul aşa de pomană?</p>
               <p>         Hei, mai pofteşte de-acum să te lauzi acasă la tata Cum te făleai între zeii cei nemuritori înainte, C-ai îndrăzni să te apuci la harţă cu însuşi Poseidon!”</p>
               <p>         Asta i-a zis, ci nimic nu răspunse ţintaşul Apolon.</p>
               <p>         Dar supărată de asta soţia-nchinat-a lui Zeus Vorbe de-ocară rostind, mustra pe zeiţa arcaşă: „Cum mai cutezi înainte să-mi ieşi şi să-mi stai, tu, fiinţă Neruşinată? Cu greu vei putea să dai faţă cu mine, Chiar dacă eşti purtătoare de arc şi făcutu-te-a Zeus Printre femei să fii leu şi să poţi omorî pe oricare.</p>
               <p>         Ţi-e mai uşor să dobori ale munţilor fiare şi cerbii Codrilor, nu să te pui cu alţii mai zdraveni ca tine.</p>
               <p>         Dacă vrei tu să te baţi, poftim, dumireşte-te odată Şi află cât eu te întrec, fiindcă te-ncaieri cu mine.”</p>
               <p>         Astfel îi zice şi mânile-i prinde cu stânga de podul Palmei şi arcul îl smuce cu dreapta din spate şi-ncepe Veselă după urechi să o bată cu el pe Artemida, 397</p>
               <p>         Care se zbate-n zadar, săgeţile-i scapă din tolbă.</p>
               <p>         Zâna cu lacrimi în ochi la urmă fugi ca hulubul Care, gonit de un uliu, se furişă în scobitura Stânii şi afl-adăpost, căci n-a fost să fie-nşfăcată Pasărea; astfel fugi şi zeiţa şi arcul acolo Şi-l părăsi. Vorbi către Leto atunci olăcarul Hermes: „Eu nu mai dau luptă cu tine. Cum văd, i-anevoie Luptă să dau cu femeile înnouratului Zeus.</p>
               <p>         Du-te voioasă la zei şi acolo mândreşte-te acuma, Leto, că tu m-ai învins şi m-ai dovedit în putere.”</p>
               <p>         Asta grăise Hermes, iar Leto de jos îşi culese Arcul, săgeţile care prin pulbere stau răspândite.</p>
               <p>         Armele fiicei luând, se întoarse la zei; Artemida Merse mâhnită-n Olimp, la casa de-aram-a lui Zeus, Şi lăcrimând a căzut la picioarele tatălui. Rochia-i Cea măiestrită pe ea tremura, iar părintele olimpic Fiica cu drag îşi cuprinse şi râse cu poftă şi zise: „Care din zeii cereşti făcutu-ţi-a asta, copilo, Numai aşa, pe nedrept, parc-ai face tu răul pe faţă?”</p>
               <p>         Zâna-nstemată şi lărmuitoare a vânatului zise: „Iată, soţia ta Hera mi-a dat lovituri fără milă, Ea care veşnic aprinde pe zei la-nvrăjbire şi sfadă.”</p>
               <p>         Asta vorbiră-ntre ei părintele Zeus cu fata-i.</p>
               <p>         Febos Apolon întrasta pătrunse în Troia cea sfântă; Grijă-i era de puternicul zid, se temea să nu-l surpe Oastea danae în ziua de-atunci, împotriva menirii.</p>
               <p>         Nemuritorii ceilalţi pe-naltul Olimp se suiră, Unii aprinşi de mânie, iar alţii făloşi de învingeri, Şi s-aşezară alături de Zeus. Ahile-ntr-aceea Moarte lăţea, omora pe Troieni laolaltă cu caii.</p>
               <p>         Cum câteodată, când arde-n cetate şi fumul se urcă Până la cerul întins, vâlvătaia, cereasca urgie, Zbuciumă lumea-n oraş căşunându-le multora jale; Astfel îi fierbe şi-i vânzole-amar pe Troieni şi Ahile.</p>
               <p>         Sta peste poartă la turn moş Priam atunci şi de-acolo El l-a văzut pe novacul Ahile. Din faţă-i Troienii Iute fugeau îmbulzindu-se, nu cutezau să s-aţie După viteaz. Şi craiul, gemând, de la turn coboară Şi pe vestiţii străjeri de la poartă cu strigăte-ndeamnă: „Porţile ţineţi cu mâna deschise să intre-n cetate Oastea ce vine fugind; Ahile-i alungă de-aproape.</p>
               <p>         Uite că vine, mă tem că îndată ne-ajunge potopul.</p>
               <p>         Cum o să-ncapă sub zid îmbulzindu-se şi-au să răsufle Cetele, poarta să-nchideţi şi bine să trageţi zăvorul.</p>
               <p>         Frică mi-e groaznicul om cu-un salt să n-ajungă-năuntru.”</p>
               <p>         Zice. Străjerii rătezul împing şi dau drum la canaturi, Vraişte-i poarta, se mântuie oştirea fugară, iar Febos Grabnic ieşi înainte-i s-o străjuie de potopire.</p>
               <p>         Ei prăfuiţi şi setoşi dau buzna spre zid pe la poartă, Fuga veneau de pe câmp şi căutau adăpost în cetate.</p>
               <p>         Aprig Ahile cu arma-i gonea şi cumplită turbare Sinea lui toată-i cuprinse şi dornic era de mărire; Şi ar fi fost cucerit-acum Troia de-Ahei, dacă Febos Nu stăruia să ia parte la luptă măreţul Agenor, Al lui Antenor fecior, fără seamăn viteaz şi puternic.</p>
               <p>         Inima-n pieptu-i spori şi alături de dânsul Apolon Stete proptit de stejar, îndosit într-o negură deasă, Gata de-acolo să-l apere el de primejdia morţii.</p>
               <p>         Cum îl văzu îns-Agenor pe cuceritorul Ahile, Stete în loc să-l aştepte cu mintea bătută de gânduri Şi suspină de necaz şi zise în sinea-i bărbată: „Vai mie! Dac-am să-ncerc eu să fug de cumplitul Ahile Şi-amsă iau drumul pe unde ceilalţi o iau razna de spaimă, Tot mă va prinde şi acolo mă va junghia ca pe-un famen, Ori e mai bine să-i las pe ai noştri goniţi spre cetate Şi-nghesuiţi de Ahile, să fug de la ziduri departe, Şesul încolo s-apuc şi s-o iau la picior înspre munte, Coastele Idei să urc, să mă tupil acolo-n tufişuri Şi pe-nnoptate la râu să mă scald şi aşa de sudoare Bine fiind răcorit, aş putea să mă furiş la Troia…</p>
               <p>         Însă de ce stau pe gânduri şi aşa socotindu-mă-n sine-mi?</p>
               <p>         Poate cumva să mă vadă fugind de la zid pe câmpie Şi năvălind după mine pe drum să m-apuce din fugă, Orice nădejde s-a dus după asta, eu nu scap de moarte.</p>
               <p>         El e viteaz şi puternic, se ştie că n-are potrivă.</p>
               <p>         Dacă eu tot l-aş lua în primire-naintea cetăţii?</p>
               <p>         Doară şi trupu-i se poate răni cu tăişul de aramă, 398</p>
               <p>         Şi-are un suflet şi el, şi oamenii spun că şi dânsul E muritor şi că Zeus îi dăruie lui biruinţa.”</p>
               <p>         Zice şi-acolo-ncordat stătu să-l aştepte pe-Ahile; Firea-i vitează-i da zor să stea la bătaie cu dânsul.</p>
               <p>         Cum din adâncul pădurii un pardos se saltă-naintea Unui bărbat vânător şi nici nu se sperie fiara, Nici nu tuleşte-napoi, cu toate că-aude lătratul: Chiar dacă ar nimeri-o vr'o suliţă sau vr'o săgeată Şi ar străpunge-o în coaste, ea tot nu se lasă, ci luptă Până ce ori pe duşman îl înhaţă, ori cade zdrobită; Astfel Agenor atunci stă ţapăn şi nu vrea să fugă Până ce nu se măsoară cu neîntrecutul Ahile.</p>
               <p>         Scutul rotat înainte ţiindu-şi la piept şi cu lancea-i Ager ochind pe viteaz, cu strigăte aşa-l ameninţă: „Tu negreşit, o slăvitule Ahile, te bizui chiar astăzi Troia să iei şi s-o surpi puternica noastră cetate; Nesocotite, dar încă te-aşteaptă-mprejuru-i atâta Caznă şi-obidă, că mulţi mai suntem în cetate vitejii Care cu armele pentru copii şi părinţi şi neveste Ţar-apărăm, şi de-aceea tu moartea pe-aicea găsi-vei Oricât ai fi de şoiman şi cutezător la bătaie.”</p>
               <p>         Zice şi zboară la ei cu mâna cea zdravănă boldul Şi sub genunchi îl ajunge la pulpă şi-acolo pulparul Cel de curând făurit din alb cositor la ciocnire Zăngăne îngrozitor, dar nu e răzbit, ci răsaltă Lancea departe de el şi-n cale i-o-mpiedică darul Zeului. Tabăr-atunci pe dumnezeiescul Agenor Şi Peleianul, dar nu-i dă mărirea izbândei Apolon, Ci pe Agenor răpind, în negură deasă-l ascunde Şi adăpostindu-l aşa, îi dă drumul să plece din luptă, Şi pe Ahile departe de oaste-l abate smomindu-l.</p>
               <p>         Zeul aidom-Agenor la faţă fiind, lui Ahile Tot îi răsare-nainte, iar el se tot ia după dânsul Paşii grăbind, şi în vreme ce-acolo pe şes îl alungă Printre ogoare de grâu, pe lângă Scamandru pornindu-l, Zeul era la doi paşi şi-l tot amăgea pe Ahile Dându-i nădejde mereu că-l poate sosi din picioare.</p>
               <p>         Iute Troienii ceilalţi, fugarii, voioşi în cetate Se năpustiră glotiş. Seumple de-oştire oraşul.</p>
               <p>         Nu cutezau să s-aştepte oştenii afară la poartă Unii pe alţii, să vadă în armie cine scăpase, Cine murise-n război, ci toţi care-avură picioare Bune de fugă, pe poartă roind ei buluc năvăliră.</p>
            </div>
            <div type="div2">
               <head>         Cântul XXII</head>
               <p>După ce astfel ca puii de ciute-o zbughiră-n cetate, Stau în frumoasele lor metereze culcaţi, răcorindu-şi Trupul de-arsură şi setea din ei potolind. Iar Aheii S-apropiară de zid şi pe umere-ntinseră scuturi.</p>
               <p>         Numai pe Hector îl prinse în cursă năprasnica soartă Şi-l împietri înaintea cetăţii la Porţile Schee.</p>
               <p>         Febos Apolon atunci aşa cuvânta lui Ahile: „Ce mă goneşti, Peleiene, cu toată iuţeala pe mine Cel fără moarte, tu, un muritor? Dar încă, se vede, N-ai priceput că-s un zeu şi degeaba te-mpizmui. Pesemne Nu-ţi este ţie să lupţi cu oştirea gonită de tine; Ea se închise-n cetate şi tu te-ai luat după mine.</p>
               <p>         Nu poţi tu moarte să-mi dai, că eu nu sunt supusul ursitei.”399</p>
               <p>         Plin de necaz a răspuns Ahile cel iute ca şoimul: „M-ai abătut de la zid rătăcindu-mă-ncoace, tu zeul Cel mai avan între zei, tu care ţinteşti de departe.</p>
               <p>         Ce de Troieni mai cădeau şi muşcau la cădere pământul Până s-ajungă la Troia! Tu m-ai despoiat de mărire, Lesne ferindu-i pe ei, căci nu te-ai temut de urmare.</p>
               <p>         Crede-mă, eu ţi-o plăteam dacă mie-mi era în putinţă.”</p>
               <p>         Asta vorbi şi semeţ o luă înapoi spre cetate.</p>
               <p>         Repede ca telegarul cel biruitor cu teleaga, Care s-aşterne la fugă pe câmp şi ca vântul aleargă, Iute la fel şi Ahile mişca din genunchi, din picioare.</p>
               <p>         Priam întâi de la turn pe el îl văzu pe câmpie Strălucitor la năvală. Precum în senin luminează Toamna luceafărul care cu razele lui sclipitoare Noaptea, când vine-ntuneric, s-arată-ntre multele stele Şi poreclit e luceafărul al Orionului câne; Mai luminos este el, dar nu, e semn bun arătarea-i, Arşiţă doar şi zăduf le aduce sărmanilor oameni; Asfel Ahile la mers înarmat strălucea în aramă.</p>
               <p>         Scoate un gemet bătrânul şi mânile prinse să-nalţe Şi peste cap da cu pumnul, gemea şi striga cu putere Şi se ruga de fecior care singur stătea înaintea Porţilor, peste măsură voind să dea piept cu Ahile.</p>
               <p>         Braţele-ntinse spre el şi aşa începu să se roage: „Hector, iubitul meu fiu, lipsit de oştire tu singur Nu-l aştepta pe duşman, să nu dai cumva de năpastă, Dacă te biruie-Ahile, fiindcă e mult mai puternic.</p>
               <p>         Procletul, de-ar fi el drag şi zeilor cât mi-este mie, Iute ar cădea toropit, mânca-l-ar vultanii şi cânii, Numai aşa mi s-ar duce cumplitul amar de pe suflet.</p>
               <p>         M-a sărăcit de-o mulţime de fii, şi tot unul şi unul, Pe-unii-i ucise, pe alţii-i vându în ostroave departe.</p>
               <p>         Iată, şi-acuma pe doi, pe Licaon şi pe Polidoros, Fii-mi născuţi de crăiasa între femei Laotoe, Nu-i văd aci între cetele care intrară-n cetate.</p>
               <p>         Dacă mai vieţuie încă prin tabără, am să-i răscumpăr De la duşman pe aramă şi aur, căci am eu acasă, Dete doar fie-si zestre destulă vestitul moş Altes.</p>
               <p>         Dacă ei însă muriră şi duşi sunt pe lumea cealaltă, Rău o să fie de mine şi maică-sa, care-i născurăm.</p>
               <p>         Dar pentru obşte durerea ar fi mai puţină şi răul Mai trecător, dacă n-ai muri tu-nsăbiat de Ahile.</p>
               <p>         Vino dar, fiule, vino-n cetate şi mântuie Troia, Mântuie neamul troian, să nu dai cumva lui Ahile Naltă mărire de arme cu pierderea zilelor tale.</p>
               <p>         Hai şi te-ndură de mine, sărmanul, cât eu mai sunt teafăr, Nenorocitul, căci altfel ursit e pe al bătrâneţii Prag în răstrişte să pier, fiind martor în ceasul din urmă Multelor nenorociri ce cădea-vor pe mine; răpite Fi-vor copilele mele, copiii răpuşi, pustiite Casele, pruncii trântiţi la pământ fără milă în toiul Luptei, nurorile-mi duse, smucite de Ahei spre robie.</p>
               <p>         Dar şi pe mine la urmă fâşii înghiţi-mă-vor cânii Lacomi de cărnet la poartă, când fi-voi de-o lance Ori de-o săgeată lovit şi zăcea-voi lipsit de suflare; Cânii ce-acasă-i hrăneam la mesele mele, străjerii Porţii, sorbi-vor din sângele meu şi-ameţiţi dup-aceea S-or tolăni pe la porţi. Unui tânăr îi şade tot bine, Chiar dacă zace străpuns de suliţă la-ncăierare, Oricum s-arată, chiar mort frumos e în toate şi mândru, Dar când capul cel alb şi barba cea albă şi trupul Gol al bătrânului mort le fac de batjocură cânii, Asta e cea mai amară ursit-a sărmanilor oameni.”</p>
               <p>         Astfel grăieşte bătrânul şi smocuri din pletele-i albe Smulge din capu-i cu mâna, ci tot nu se-nduplecă Hector.</p>
               <p>         Mama-i se vaiet-asemenea şi lăcrimează; cu-o mână Ea se desface la piept şi sânul cu alta-şi-mbie Şi, podidită de plâns, se milcuie aşa rugătoare: „Hector copile, cinsteşte acest sân şi aibi milă de mine, Dacă vreodată eu sânu-mbiind alinatu-ţi-am păsul, Fătul meu, adu-ţi aminte şi fugi de vrăjmaşul acela, Vino-năuntru sub zid şi nu te mai pune cu dânsul.</p>
               <p>         Vai, blestematul, mă tem că te-omoară şi nu te vom plânge Eu cu femeia-ţi cea plină de daruri în patu-ţi acasă, Scumpul meu dulce vlăstar, departe de noi, ah departe Au să te sfâşie cânii pe tine zvârlit la corăbii.”</p>
               <p>         Astfel ei plâng amândoi, cuvântează şi-şi cheamă feciorul Şi se tot roagă de el, dar nu se înduplecă Hector, Ci mi-l adastă pe-Ahile când vine spre el uriaşul.</p>
               <p>         Cum un balaur pe munţi, îndopat de otravă pândeşte Din văgăună pe-un om şi prins de cumplită mânie Cată la el fioros şi se tot zvârcoleşteprin bortă; Astfel şi Hector, în furia-i nepotolită, l-adastă După ce-şi razimă scutul de turnul ieşit de la poartă.</p>
               <p>         Geme din pieptu-i atunci şi cugetă-n sinea-i bărbată: „Vai mie, dacă mă furiş pe poartă şi-oi sta după ziduri, Cum o să sară întâiul la mine aprins Polidamas, Şi-o să mă mustre, că el sfătui să duc oastea-n cetate Chiar în pustia astă-noapte, de când e Ahile-n picioare.</p>
               <p>         Nu vrui pe el să-l ascult, mai bine-i dam lui ascultare.</p>
               <p>         Iată că oastea-mi pierdui din nechibzuinţă şi-acuma Tare mi-e teamă de-ai noştri, bărbaţi şi femei din cetate, Poate să zică vreunul din ei, care nu-i de-a mea seamă: Hector oştirea-şi pierdu bizuindu-se numai pe sine.</p>
               <p>         Asta va zice, şi-atunci mai bine ar fi una din două: Ori să dau piept cu Ahile, să stau până eu l-oi răpune, Ori să cad însumi cu slavă luptând înaintea cetăţii.</p>
               <p>         Dar dacă pavăza cea albiată lăsa-voi deoparte, Scoate-voi coiful călit şi lancea propti-voi de ziduri Şi mă voi duce eu singur să-i ies lui Ahile 'nainte Şi-oi jurui că voi da pe Elena şi-averile-i toate Câte-n corăbii boltite aduse din Argos la Troia Fratele-mi Paris, de unde veni între noi învrăjbirea, Şi-oi împăca pe Atrizi şi voi da la ai lor ca adaos Şi-alte avuţii care s-află la noi în oraş tăinuite, După ce-oi face ca sfetnicii noştri pe faţă să jure, Toţi, că nimic n-o să cate s-ascundă, ci-n două-mpărţi-vor Toate comorile noastre ascunse la noi în cetate…400</p>
               <p>         Însă de ce stau pe gânduri şi cuget aceasta zadarnic?</p>
               <p>         Doamne fereşte de el să m-apropii, că n-o să mă cruţe, N-o să mă ierte că sunt rugător, ci aşa fără arme, Ca pe o biată femeie zdrobi-mă-va el fără milă.</p>
               <p>         Nu se mai poate de-acuma de vorbă să stăm împreună Şi s-o luăm de la capăt cum vechea poveste şi-o-ndrugă Doi între dânşii, flăcăul şi fata, perechea-ndrăgită.</p>
               <p>         Hai să dăm lupta mai bine amândoi, să vedem mai în grabă Căruia tatăl ceresc îi va da biruinţă şi slavă.”</p>
               <p>         Asta cu mintea el ţese aşteptând. Se apropie-Ahile, Parcă e zeul războiului căruia-i flutură creasta; El peste umărul drept îşi vântuie straşnica lance Şi armătura pe el străfulgeră-n jur ca lumina Focului, ca răsăritul de soare. Pe Hector îl prinse Tremurul, cum îl văzu, şi nu îndrăzni să mai steie Locului; poarta lăsă înapoi şi o rupse la fugă; Dar, în iuţeală-ncrezut, se luă după dânsul Ahile.</p>
               <p>         Cum pe la munte un şoim, la zbor fără seamăn de iute, După sfiosul porumb s-avântă uşor, şi porumbul Scapă din gheară-i cotind, dar ţiuie şoimul de-aproape, Zboară mereu după el şi-i gata din zbor să-l înhaţe; Zboară tot astfel Ahile de-a dreptul asupra-i, iar Hector Fuge sub zidul troian şi grabnic îl poartă genunchii.</p>
               <p>         Dânşii aleargă sub deal, pe lângă smochinul sălbatic, Hojma pe-alături de zid, pe calea bătută de care, Trec pe la apa cea limpede a două fântâni curgătoare, Unde izvoare ţâşnesc de unde purcede Scamandrul.</p>
               <p>         Şuruie apă-ncropită dintr-unul şi iese de-acolo Abure-ntocmai ca fumul ce iese când focul s-aprinde; Chiar peste vară celalt e întocmai ca grindina rece Ori ca omătul pe munte, ba chiar şi ca apa-ngheţată.</p>
               <p>         Lângă izvoare sunt puse sub şipote jgheaburi de piatră Largi şi frumoase, în care spălau frumuseţe de straie Fetele mândre din Troia, femeile odinioară Cât a fost pace şi nu începuse războiul cu Aheii.</p>
               <p>         Trece pe-alăturea Hector fugind şi Ahile gonindu-l, Şi fugăritu-i viteaz, dar mult mai viteaz gonitorul.</p>
               <p>         Repede alearg-amândoi, că învingerea nu e răsplata Jocului de la-ncurare, o blană de bou ori o vită, Ci este vorba de-acum chiar de însăşi viaţa lui Hector.</p>
               <p>         Cum la întrecere caii cei biruitori pe la jocuri Repede-nconjură ţinta, când jocul e dat întru cinstea Unui bărbat răposat şi-i mare răsplata, o roabă Ori un tripodiu; tot astfel ei doi ocoliră de trei ori Murul cetăţii lui Priam, iar zeii stau martori cu toţii.</p>
               <p>         Zise-ntre dânşii Părintele zeilor şi-al omenirii: „Vai mie, ce văd cu ochii? Iubitul meu Hector în jurul Zidului e fugărit. Ah, bietul, mi-e jale de dânsul, Care pe-altarul meu arse-o mulţime de buturi de tauri Sus pe altarul din creştetul Idei ori jos pe la templul Din cetăţuie; şi-acuma pe dânsul în preajma cetăţii, Iată, în goană nebună-l alungă şoimanul Ahile.</p>
               <p>         Hai dar, o zeilor, vă sfătuiţi şi vedeţi dacă-i bine Noi de primejdie să-l izbăvim. Ori voiţi lui Ahile Voie să-i dăm să-l ucidă, măcar că viteaz e şi dânsul.”</p>
               <p>         Zise lui Zeus atunci cea cu ochii albaştri, Atena: „Ce fel ai spus, nouratice, fulgerătorule tată?</p>
               <p>         Pe-unul născut muritor, de mult osândit de ursită, Vrei tu cumva să-l desprinzi din braţele morţii amare?</p>
               <p>         Fă-o, noi, zeii ceilalţi, la asta nu-ţi dăm învoire.”</p>
               <p>         Dar nouraticul Zeus răspunse zeiţei Atena: „Tu Tritogenio, fii liniştită, copila mea scumpă, Nu spun cu totu-nadins, vreau bun să fiu faţă de tine.</p>
               <p>         Fă tu aşa cum socoţi şi nu sta pe gânduri o clipă.”</p>
               <p>         Asta el zise, şi-ndată, mai tare stârnită zeiţa Se repezi de pe vârful Olimpului ţintă la Troia.</p>
               <p>         Tot mai departe zorind Ahile da goană lui Hector.</p>
               <p>         Cum un ogar pe la munte zgornind vreun pui de cerboaică De la culcuş, după el dă proaşcă pe văi în coclauri, Chiar dacă urma i-o pierde, când puiul se tupilă-n tufe, Cânele aleargă mereu şi-l adulmecă până ce-l prinde; Tocmai aşa lui Ahile nu poate să-i scape nici Hector.</p>
               <p>         Bietul, de câte ori a încercat să dea drept înaintea Porţii Dardane, să stea sub temeinicul zid al cetăţii, Unde să-l apere cu zburături cei desus de la tăbii, Tot de atâtea ori i-a apucat înainte Ahile Şi l-a cârmit spre câmpie, luând-o spre partea cetăţii.</p>
               <p>         Cum e în vis când un om pe un altul zadarnic alungă, Nu poate unul să scape şi nici celălalt să-l ajungă; Astfel Ahile nu-i chip să-l apuce, nici Hector să scape.</p>
               <p>         Cum putea Hector de moarte să fie ferit, dacă Febos Nu-i sta prielnic alături şi nu-i da în oara din urma Inimă aprigă-n piept şi repeziciune-n picioare?</p>
               <p>         Semne făcea el din cap, şoimanul Ahile, spre oaste Şi-o-mpiedica să îndrepte săgeata de moarte lui Hector, Nu cumva altul să aibă mărire-nainte lovindu-l.</p>
               <p>         Când la al patrulea-nconjur sosir-amândoi la fântână, Cumpăna-i mare de aur întinse cerescul părinte, 401</p>
               <p>         Puse în talgere două din sorţile morţii amare, Una fu soarta lui Hector, şi a lui Ahile cealaltă, Şi cumpăni el apoi. Pe loc s-aplecă a lui Hector Soartă şi-ajunse în iad; el fu părăsit de Apolon.</p>
               <p>         Iar la Ahile sosind zeiţa cu ochii albaştri, Palas Atena, de-aproape-i vorbi în cuvinte ce zboară: „Cred că de-acuma, iubite-al lui Zeus, măreţule-Ahile, Da-vom Aheilor de la corăbii noi doi biruinţă Mare, cu arma strivind pe Hector în veci ahtiatul După război, că doar nu mai e chip să ne scape din mână, Oricât Apolon s-ar zbate şi-ncoace şi-ncolo de milă S-ar tăvăli rugător la picioarele tatălui Zeus.</p>
               <p>         Dar tu opreşte-te acum şi răsuflă; iar cât despre Hector, Eu mă răped să-l înduplec să stea la bătaie cu tine.”</p>
               <p>         Astfel îi zice şi el o ascultă, se bucură-n sine Şi se opreşte în loc, se sprijină în lancea-i de-aramă.</p>
               <p>         Lasă pe-Ahile zeiţa şi iese-naintea lui Hector; Ea după chip, după glasul puternic s-aseamănă-ntocmai Cu Deifob, şi zice de-aproape viteazului Hector: „Tare-ţi dă zor şi te-nghesuie, bade, şoimanul Ahile Tot fugărindu-te-n jurul cetăţii lui Priam. Ci haidem Noi împotrivă să-i stăm apărându-ne-aicea cu arma.”</p>
               <p>         Clatină Hector din coif şi aşa-nveselit îi răspunde: „Tu Deifob, îmi erai şi 'nainte mai drag între fraţii Cei de o mamă şi-un tată născuţi, de Hecabe şi Priam; Inima-mi şi mai vârtos mi te preţuie acuma pe tine Care, văzându-m-aici, îndrăznit-ai, de dragul meu numai, Singur din ziduri să ieşi, când alţii m-aşteaptă 'năuntru.”</p>
               <p>         Tot prefăcută, din nou l-agrăi cea cu ochii albaştri: „Nu ştii tu, frate, ce mult în genunchi se rugară de mine Tata şi mama şi-ai nostri să nu plec, să stau în cetate Eu cu ceilalţi, că atâta cutremur pe toţi îi cuprinse.</p>
               <p>         Dar mi-era jale grozav şi-anevoie puteam să mai sufăr.</p>
               <p>         Hai dar acum să dăm buzna cu suflet aprins, să ne batem, Suliţi să nu mai cruţăm, să vedem, va putea să ne-omoare El pe amândoi şi săia-nsângeratele arme ale noastre Pradă la vasele lui, ori lancea ta o să-l doboare.”</p>
               <p>         Astfel îi zise şi merse-nainte-amăgindu-l Atena.</p>
               <p>         Când au ajuns mai aproape amândoi şi stau gata de luptă, Clatină Hector din coif şi întâiul începe cuvântul: „N-o să mai fug de acum speriat, o Ahile, de tine.</p>
               <p>         Am ocolit a lui Priam cetate de trei ori şi n-am stat Cutezător să te-adast; căci iată-mi dă inima mie Zor împotrivă să-ţi stau, să înving ori să cad în bătaie.</p>
               <p>         Dar o-nvoială să facem, pe zei să chemăm, că doar ei sunt Martorii noştri mai buni şi mai siguri chezaşi ai tocmelii.</p>
               <p>         N-o să-mi bat joc fără milă de tine, ţi-o jur, dacă Zeus Mie mi-ar da biruitul şi pune-ţi-oi capăt vieţii; Numai de arme slăvite prăda-te-voi eu, o Ahile, Şi la ai tăi te voi da înapoi; fă şi tu deopotrivă.”</p>
               <p>         Crunt pe sub gene privind răspunse şoimanul Ahile: „Nu mai vorbi de învoială-ntre noi amândoi, blestemate.</p>
               <p>         Cum între oameni şi lei nu-i chip legătură să fie, Nici nu se-mpacă vr'odată cu inima lupii şi mieii, Ci duşmănie pe veci îi desparte pe unii de alţii; Tocmai aşa între mine şi tine nu-ncape-nfrăţire, Dragoste şi legături, până unul din noi o să cadă Şi-are să-mbuibe cu sânge pe zeul setos de războaie.</p>
               <p>         Pune-ţi dar toată ştiinţa de arme. Tu trebuie-acuma Meşter în lance să fii şi ne-nfricoşat la bătaie.</p>
               <p>         Nu se mai poate să-mi scapi, îndată cu suliţa-mi Palas Te va răzbi şi acuma plăti-vei cu ghiotura Soţilor mei cei ucişi de tine, turbatul, în luptă.”</p>
               <p>         Zise, şi lancea rotind, spre el o zvârli cu putere; Hector în faţă-i privind, uşor se feri, că el iute Se îndoi spre pământ şi arma zbură pe deasupra Şi se înfipse în ţărnă. Dar fără de ştirea lui Hector Palas de jos o răpi şi o dete-napoi lui Ahile.</p>
               <p>         Hector se bucur-atunci şi începe-a grăi lui Ahile: „Nu m-ai atins, Peleiene. Se vede că tu de la Zeus N-ai ştiut ziua când eu am să mor şi zadarnic Te-ai lăudat. Şiretenie-a fost şi palavre din parte-ţi Numai ca eu să mă tem şi de frică să nu mă pot bate.</p>
               <p>         N-o să mă-mpungi pe la spate cu lancea, că nu mai dau fuga.</p>
               <p>         Ba eu spre tine vin oblu. Deci hai şi străpunge-mi-l pieptul, Dacă te-ajută vr'un zeu; păzeşte-te însă de-arama Suliţei mele. Ce bine-ar fi toată să treacă prin tine!</p>
               <p>         S-ar micşora doar cu mult războiul Troienilor, dacă N-ai mai fi tu, că eşti pacostea lor cea mai mare.”</p>
               <p>         Zise, şi lancea rotind, o repede la el cu putere Şi pe la mijloc în scut cu ea nimereşte pe-Ahile, Suliţa-i însă răsaltă departe de scut, şi pe Hector Ciuda-l aprinde când vede că fuse-n deşert lovitura.</p>
               <p>         El a rămas uluit, căci nu mai avea altă lance, Pe Deifob cel cu pavăza albă chema cu glas tare, Arme cerea de la el, dar nu era nimeni aproape Şi dumerindu-se-atunci, el astfel în sine se plânse: „Vai, negreşit că de-acuma la moarte chematu-m-au zeii.</p>
               <p>         Mi s-a părut că venise pe-aici Deifob să-mi ajute; El e-năuntru sub zid, amăgitu-m-a Palas Atena.</p>
               <p>         Moartea cumplită îmi e pânditoare de aproape, e-acolea Greu de-ocolit. Mai demult plăcutu-i-a asta lui Zeus Şi lui Apolon. Ei doi mi-au fost pân-aci cu priinţă Şi m-au păzit amândoi, dar azi mi se duce norocul.</p>
               <p>         Hai dar încalte să nu mor ca omul mişel şi netrebnic, Să izbândesc ceva mare, s-ajungă de pomină-n lume.”</p>
               <p>         Dânsul aşa chibzuind, îşi trage din teac-ascuţita Sabie mare şi grea, atârnată la şold, se încoardă Şi dă năvală spre-Ahile ca vulturul 'nalt, zburătorul Care din norii cei negri se lasă pe câmp să înşface Mielul plăpând ori sfielnicul iepure; astfel şi Hector Tabăr-asupra-i şi-şi vântură sabia cea ascuţită.</p>
               <p>         Dar se răpede şi-Ahile cu suflet turbat de mânie, Pieptu-şi acoperă-n faţă cu pavăza cea măiestrită Şi ameninţă clătinând străluciul coif cel cu patru Falnice tuiuri şi-i flutură jur împrejur de pe creste Coama de aur stufoasă durată de zeul Hefestos.</p>
               <p>         Cum scânteiază-n amurg luceafărul seara-ntre stele, El care-i cea mai frumoasă din stelele cerului, astfel Luce la capătu-i suliţa care-o-nvârteşte cu dreapta.</p>
               <p>         Moartea lui Hector chitind Peleianul şi-n grabă ochindu-i Trupul frumos unde-i gol şi mai potrivit la lovire, Ci învăscut este el cu mândrele arme de-aramă Ce le luase ca pradă, când el a ucis pe Patroclu.</p>
               <p>         Numai pe unde undreaua desparte grumazul de umăr La junghietură e gol, şi-aici e mai grabnică moartea.</p>
               <p>         Suliţ-acolo, când tabără Hector, Ahile i-o-mplântă Şi ascuţişul îi iese prin frageda ceafă, nu-i taie Însă gâtlejul arama ascuţită răzbind, şi de-aceea Poate-ngăima încă Hector, ci-n pulbere el se răstoarnă.</p>
               <p>         Vesel atunci chiuind, se laud-Ahile zicându-i: „Hector, pesemne crezut-ai că dacă omori pe Patroclu Eşti mântuit. Mă uitaseşi pe mine, că n-am fost aproape, Nesocotite, dar mai rămăsese-napoi la corăbii Unul cu mult mai viteaz ca să poată pe el să-l răzbune, Eu, care acum te zdrobii. Pe tine mânca-te-vor jalnic Pasări şi câni, iar pe el tovarăşii au să-l îngroape.”</p>
               <p>         Hector, abia răsuflând, se roagă de Ahile şi-ngaimă: „Rogu-te eu pe părinţi, pe genunchile tale, pe viaţă, Nu mă lăsa să fiu cânilor hrană cumva la corăbii Şi ca răsplată primeşte-o comoară de aramă şi aur, Care-ţi va fi îmbiată de acasă de mama şi tata, Şi-napoiază părinţilor trupul, pe rug să mi-l ardă Şi să-mi îngroape cenuşa bărbaţi şi femei dincetate.”</p>
               <p>         Cată sub gene la el şi-i zice răstindu-se-Ahile: „Nu mă ruga pe părinţi şi nici pe-a mea viaţă, tu, câne.</p>
               <p>         Cum nu sunt fiară eu însumi bucăţi să te rup şi cu poftă Carnea ta vie s-o-nghit, să răscumpăr cruzimile tale.</p>
               <p>         De asta şi nimenea n-are să-ţi apere tidva de colţii Cânilor, chiar dacă daruri de zeci de ori, ba şi mai multe Mi s-ar aduce pe-aici la cântar şi mi-ar fi juruite Şi-altele, nici dacă însuşi părintele-ţi Priam cu aur Trupul tău ar cumpăni ca să-l cumpere, tot nu te-ar plânge Maică-ta. – n pat aşezându-te ca pe copilul ei dulce; Au să te-nfulice-ntreg doar cânii şi corbii pe tine.”</p>
               <p>         Hector în zbuciumul morţii atât mai putu să îngaime: „Felul prea bine-ţi cunosc şi tot bănuiam că pe tine N-am să te moi, că tu eşti ca fierul de tare la suflet.</p>
               <p>         Însă ia seama să nu mă răzbune împinşi de mânie Zeii în ziua de plată când Paris şi Febos Apolon, Cât ai fi tu de viteaz, te-or întinde la Poarta Scheiană.”402</p>
               <p>         Zice şi-ndată-l cuprinde pe el întunericul morţii; Sufletu-i din mădulare spre iad îşi ia zborul bocindu-şi403</p>
               <p>         Nenorocirea; pieri doar în floare şi-n toiul puterii.</p>
               <p>         Însă, deşi el e mort, cu vorba-l întâmpină Ahile: „Zaci tu acolo şi mori, iar cât despre mine, primi-voi Moartea oricât va vrea Zeus şi zeii ceilalţi să mi-o deie.”</p>
               <p>         După cuvintele aceste, smucind de la trupul lui Hector Lancea, şi-o puse deoparte şi prinse a prăda de pe dânsul Armele lui sângerate. Aheii ceilalţi alergară404</p>
               <p>         Şi se mirau de făptura şi statul măreţ al lui Hector.</p>
               <p>         Cine venea pe la el îi da câte un brânci de mânie.</p>
               <p>         Şi-unul la altul de-aproape privind, cuvânta cu mirare: „Doamne, ce moale şi blând e-acum la atingere Hector, Şi ce cumplit era el când venea să dea foc la corăbii!”</p>
               <p>         Asta grăi fiecare cu arma de ciudă pălindu-l.</p>
               <p>         După ce-i scoase pe rând armătura, şoimanul Ahile Merse pe urmă-ntre-Ahei şi aşa cuvântă tuturora: „Voi căpetenii şi Domni peste oastea din Argos, prieteni, După ce zeii mi-au dat să dobor pe vrăjmaşul acesta Care făcu răutate cum n-au făcut toţi laolaltă, Să-mpresurăm şi să batem cu armele noastre cetatea.</p>
               <p>         Dar să vedem mai degrabă ce cugetă încă Troienii, Vor părăsi ei oraşul acum după moartea lui Hector Ori au să stăruie-aici, cu toate că nu mai e dânsul?</p>
               <p>         Ce stau eu oare vorbindu-vă-aşa, parcă n-am altă grijă?</p>
               <p>         Zace la corturi neplâns şi neîngropat pân-acuma Bietul Patroclu, pe care eu n-o să-l mai uit până fi-voi Viu între vii şi picioarele mele arputea să mă poarte.</p>
               <p>         Chiar dacă morţii se uită cu totul pe lumea cealaltă, Eu şi-ntre morţi de prietenul meu mi-oi aduce aminte.</p>
               <p>         Hai îns-acuma, feciori, cântarea de slavă să-ncepem.</p>
               <p>         Şi să ne-ntoarcem-napoi, şi să ducem în tabără mortul; Mare ne-a fost biruinţa, ucis-am pe falnicul Hector, Căruia, ca la un zeu, se rugau în cetate Troienii.”</p>
               <p>         Zice şi-ndată-i abate să-l facă de ocară pe Hector; El amândouă picioarele lui le străpunge la vine De la călcâi până-n glezne, printr-însele-i trece curele, Cetluie trupul de car şi-l lasă să-i spânzure capul.</p>
               <p>         Armele-i mândre luând şi suindu-se-n chelna telegii, Cailor dânsul dă bici; ei repede zboară spre vase.</p>
               <p>         Colbul învolbură pe tăvălit, iar deoparte şi alta Pletele-i negre se lasă pe jos şi în ţărnă-i obrazul Plin de mândreţe adineauri, dar care, din voia lui Zeus, Batjocorit de duşmani este-acuma în ţară la dânsul.</p>
               <p>         Astfel întreg i s-afundă prin pulbere capul. Iar mama-i Părul începe să-şi smulgă şi-şi leapădă-ncolo marama Cea sclipitoare şi-n hohote plânge privindu-şi feciorul.</p>
               <p>         Geme cu jale şi tata-i bătrânul; în juru-i norodul Plânge şi geme şi el, de umple cetatea cu plânsul.</p>
               <p>         Mult era vaietul lor, de parcă întreg Ilionul, Marea cetate pe deal, pierea irosindu-se-n flăcări.</p>
               <p>         Oastea de-abia îl ţinea pe bătrân, că el de durere Nu mai putea; se zbătea să s-arunce pe Poarta Dardană.</p>
               <p>         Tare de toţi se ruga tăvălindu-se jos pe gunoaie Şi cuvânta el duios şi pe nume zicea fiecărui: „Dragii mei, nu mă opriţi; lăsaţi-mă voi fără grijă Singur să ies din cetate, să merg la Ahei spre corăbii, Vreau să mă rog de păgânul şi nelegiuitul acela, Poate-o să aibă ruşine de anii mei, poate se-ndură De bătrâneţele mele. Şi el are tată ca mine, Craiul Peleu, care viaţa-i dădu şi-l crescu ca să fie Pacostea noastră, dar mie mai mult decât altora, bietul, Pentru c-atâţia copii îmi răpuse, toţi tineri în floare, Tare mi-e jale de toţi, dar nu mi-i aşa ca de Hector; De-asta şi jalea-i amară curând mă va duce la groapă.</p>
               <p>         Doamne, de ce n-a murit săracul în braţele mele?</p>
               <p>         Am fi putut măcar noi, sărmana lui mamă cu mine, Până la saţ împreună să-l tot tânguim şi să-l plângem.”</p>
               <p>         Asta zicea plângând şi-n juru-i oftau orăşenii.</p>
               <p>         Printre femei începu să se jăluie amar şi Hecuba: „Vai mie, fătul meu! Biata cum eu aşa greu încercată Pot vieţui când eşti mort? Tu fală-mi erai în cetate Ziua şi noaptea, fiind tot binele şi ajutorul Celor din Troia, bărbaţi şi femei, care-adesea pe tine Ca pe un zeu te primeau, că şi lor le-ai fost mare mândrie Cât ai trăit, acum iată-te-n mâna ursitei şi-a morţii.</p>
               <p>         Asta ea zise plângând. Dar încă nimic n-auzise Buna soţie-a lui Hector, că nimenea nu o vestise Cum era drept, că afară de poartă-i rămase bărbatul.</p>
               <p>         Ea la palat înăuntru şedea şi ţesea la o pânză Roşie, largă-ndoită, cu alesături de tot felul.</p>
               <p>         Roabele cârlionţate striga să aşeze în vatră Pe pirostie o mare căldare, să-i fie de baie Caldă lui Hector îndată ce el se va-ntoarce din luptă.</p>
               <p>         Biata, ea nici prepunea că departe de scaldă-l ucise Palas Atena pe Hector cu lancea izbită de-Ahile.</p>
               <p>         Dar de la turn auzind tânguit şi bocit, ea începe Toată să tremure-atunci, îi cade suveica din mână Şi cuvântează la roabele cele frumos pieptănate: „Haide cu mine voi două să văd oare ce-i? Auzit-am Ţipătul soacră-mi, inima-mi tremură şi mi se zbate Gata să-mi sară din piept şi vai, mi-amorţiră genunchii; Vreo răutate s-apropie acuma de fiii lui Priam.</p>
               <p>         Doamne, fereşte-mi auzul de-o astfel de ştire! Dar tare Mi-e să nu-l rupă din oaste la-ntoarcere-Ahile pe Hector, Cutezător cum e el, şi departe de zid să-l alunge Singur pe câmp şi să-i curme pe veci cutezarea nebună, Izvoditoare de rău, că el nu stă-napoi cu mulţimea, Ci se răpede-nainte şi nu vrea să ştie de nimeni.”</p>
               <p>         Asta grăi şi ca scoasă din minte dă fuga din casă, Inima-i zvocote-n piept. Ea merge de şerbe-nsoţită.</p>
               <p>         Când după asta la turn prin gloata de-oameni ajunse, Stete privind pe zid şi-ndată văzu ea de-acolo Leşu-naintea cetăţii cum tot îl duceau telegarii, Repede fără de milă-l târau spre Ahei la corăbii, Noaptea ca bezna de neagră pe loc îi întunecă ochii Şi ca trăsnită ea cade pe spate şi-şi pierde simţirea.</p>
               <p>         Sar răvăşite departe ale pletelor mândre podoabe, Conciul, apoi un tulpan, legăturile bine-mpletite, Balţul, zovon care-i dase Afrodita, zeiţa de aur, Când a luat-o mireasă din casele craiului Vultur, Hector în schimb aducându-i puzderii de daruri de zestre.</p>
               <p>         Dar la cădere-i pe ea o-mpresoară cumnatele-i multe Şi o ridică-ntre ele pe biata-nlemnită de groază.</p>
               <p>         Când după asta ea prinde răsuflet şi-i dezmeticită, Zice cu hohot de plâns femeilor care-o-nconjoară: „Hector, ah, biata de mine! Amândoi ne-am născut în aceeaşi Zodie, tu te-ai născut la palatul lui Priam în Troia, Eu sub pădurile muntelui Placos la Teba-n palatul Craiului Vultur. Sărmanul pe-o nenorocită ca mine El de copil m-a crescut. Să nu-mi fi dat viaţa mai bine!</p>
               <p>         Vai, tu pe lumea cealaltă sub bolta pământului negru Astăzi te duci şi pe mine în veşnică jale, pustie, Văduv-acasă mă laşi şi încă un prunc ni-i copilul Care de noi e născut. Nici tu acum, Hector, pe dânsulN-o să-l ajuţi fiind mort, nici dânsul odată pe tine.</p>
               <p>         Chiar dacă el în război din mâna duşmanilor scapă, Trudă şi zbucium şi chin o să-i fie de-a pururea traiul; Alţii lua-i-vor ogorul şi au să-l despoaie de-avere.</p>
               <p>         Cum e orfan un copil, se duc şi tovarăşi şi jocuri; Merge cu capul plecat şi lacrimi îi şiruie-n faţă.</p>
               <p>         El la prietenii tatălui umblă cerşind de nevoie, Pe-unul îl trage de mantie, pe-altul îl trage de haină.</p>
               <p>         Poate vreunul milos îi întinde şi lui păhăruţul, Buzele-şi udă cu el, dar bietul nu-şi udă şi cerul Gurii, pe când un copil cu părinţi îl alungă pe dânsul De la ospăţ, îi dă palme şi-l bruftuie şi-l probozeşte: „Cară-te! Tatăl tău nu stă la masă cu noi împreună.”</p>
               <p>         Şi-nlăcrimat se întoarce sărmanul la văduva-i mamă, Biet Astianax! El care-nainte în braţe la tata Nu se hrănea fără numai din măduvă şi din grăsimea Cărnii de oi. Dacă somnu-i venea şi-nceta să mai zburde, El adormea în pătuc fără grijă pe braţele doicii, Pe aşternutul lui moale, sătul de tot felul de bunuri.</p>
               <p>         Mult o să sufere acuma de tată lipsit, Astianax, „Domnul cetăţii”, porecla ce-i daser-ai noştri, căci Hector, Tu le-apărai şi înaltele ziduri şi porţile singur.</p>
               <p>         Dar la corăbii acum, departe de noi, te vor roade Viermii roind şi de trupul tău gol săturase-vor cânii, Biete bărbat, când acasă păstrate sunt hainele tale Gingaşe, dalbe, de mâna femeilor bine ţesute.</p>
               <p>         Dar eu le-oi strânge pe toate, în foc le-oi zvârli şi le-oi arde Nemaifiind de folos, că tu n-ai să le porţi, şi pe tine Au să te laude-atunci bărbaţi şi femei în cetate.”</p>
               <p>         Asta ea zise plângând şi femeile oftau după dânsa.</p>
            </div>
            <div type="div2">
               <head>         Cântul XXIII</head>
               <p>Astfel cu toţii plângeau în cetate. Între acestea Danaii La Helespontos ajunseră-n tabăra lor şi acolo Se-mprăştiară, apucând spre corabia lui fiecare.</p>
               <p>         Numai Ahile, nevrând să dea mirmidonilor drumul, Zise oprindu-şi tovarăşii cei bucuroşi de războaie: „Soţilor mei preaiubiţi, voi repezi în lupta cu carul, Noi telegarii acuma să nu-i deshămăm de la care, Ci mai încoace în carele voastre veniţi ca să plângem Şi să jelim pe Patroclu, căci asta-i a morţilor parte.</p>
               <p>         După ce sufletul ne-om răcori cu jălanie amară, Caii apoi slobozind, să ne punem la praznic cu toţii.”</p>
               <p>         Zise, şi toţi după el începură-mpreună bocitul; Mortul de trei ori jălind în carele lor ocoliră.</p>
               <p>         Tetis stătea între ei stârnindu-le-ndemnul bocirii; Prundul udau ei cu lacrimi pe mal, îşi udau armătura Cea de pe ei din părere de rău după Meneţianul, Groaza duşmanilor. Bocetu-ncepe-ntre dânşii Ahile După ce-şi pune pe pieptul ortacului mânile crunte: „Şi în al morţii locaş mi te bucură, scumpe Patrocle, Iată c-aduc la-mplinire ce eu juruisem; pe Hector, După ce-ncoa-l adusei, îl dau cânilor crud să-l înghită Şi o să-njunghi la mormântu-ţi vlăstare duşmane405</p>
               <p>         Douăsprezece pe-ales şi am să răzbun a ta moarte.”</p>
               <p>         Zise şi iar i-abătu să-i facă necinste lui Hector.</p>
               <p>         Trupu-i trânti el cu faţa prin pulbere aproape de patul Unde Patroclu sta mort. Descinseră atunci de pe dânşii Armele lucii de aramă, apoi sloboziră sirepii Nechezători şi cu miile se aşezară spre vasul Domnului lor, că un praznic Ahile găti după voie.</p>
               <p>         Tauri bălani horcăiau, cu fierul tăiaţi, o grămadă Şi se zbăteau înjunghiate mulţime de oi şi de capre Mehăietoare şi vieri o grămadă, colţaţi, de grăsime Doldora. – ntinşi la frigare erau pârjoliţi de văpaie.</p>
               <p>         Astfel în prejmetul mortului sângele curse pâraie.</p>
               <p>         Dar căpitanii Aheilor s-apropiară de-Ahile Şi se grăbiră să-l ducă la craiul Atrid Agamemnon, Însă d-abia îl porniră, că tot mai jălea pe prieten.</p>
               <p>         Cum ei ajunser-acolo la cort, la Atrid Agamemnon, Numaidecât porunciră strigacilor crainici să puie Apă pe foc într-o mare căldare, că poate vor face Ei pe Ahile în baie să-şi spele măcşala de sânge, Ci el stătea neclintit, se jura şi zicea împotrivă: „Nu, nicidecum, şi vă rog pe cel mai puternic, mai mare Zeu care-i Zeus, păcat e s-apropii de capul meu baia Până nu-l punem pe rug şi nu-l astrucăm pe Patroclu, Până eu chica nu-mi tund, ca aşa, cât am parte de viaţă, Nenorocire ca asta sănu-mi fie dat să mai sufăr.</p>
               <p>         Dar ne supunem acum la nevoia ospăţului jalnic; Mâne pe urmă din zori, tu crai Agamemnon, trimite Oameni să care la lemne, să facă ce trebuie-n cinstea Mortului, pentru ca el să coboare în lumea noptie; 406</p>
               <p>         Trupul să-i mistuie aprigul foc şi mai iute din faţa Ochilor noştri să piară, ca oastea să-şi caute de lucru.”</p>
               <p>         Zise şi ei bucuros îi făcură pe voie-auzindu-l.</p>
               <p>         Grabnic comândul gătind, fiecare se puse la masă Şi ospăta din belşug; aveau parte totuna cu toţii.</p>
               <p>         Dar mai în urmă, când foamea şi setea de tot şi-alinară, Ei la odihnă spre corturi se duseră şi se culcară.</p>
               <p>         Sta şi Ahile culcat între cetele-i multe pe locul Gol de corăbii, la marginea mării, pe unde bat valuri Şi este vuietul mult, şi ofta cu durere din suflet.</p>
               <p>         Cum aţipi mai târziu şi somnul, topindu-i necazul, Dulce-l cuprinse pe el, că dalbele lui mădulare Prea-şi obosise gonind după Hector 'naintea cetăţii, Iată-i s-apropie sufletul, bietul prieten Patroclu, El întru toate leit la stat şi la ochii cei galeşi Ca şi la glas şi la haina purtată pe trupu-i de dânsul.</p>
               <p>         Sufletul stete la creştetul lui şi-ncepu să-i cuvânte: „Dormi şi de mine uitat-ai cu totul Ahile? Eu nu sunt Printre cei vii, ci sunt mort şi-i păcat că de mine nu-ţi pasă.</p>
               <p>         Pune-mă-n groapă curând, ca aşa să pot trece pe poarta Iadului. Umbrele morţilor, dusele suflete, acolo407</p>
               <p>         Calea mi-aţin peste râu şi-ncă nu mă primesc între ele; De-asta zadarnic mă vântur la poartă pe lumea cealaltă, Mâna-ţi întinde-mi s-o strâng. Vai mie, de-acolo din noapte Nu mai viu eu înapoi dacă trupul pe rug îmi veţi arde, N-o să mai stăm împreună noi vii ca prieteni deoparte Sfat între noi sfătuind, că moarte cumplită pe mine M-a înghiţit după cum de la naştere-mi fuse osânda.</p>
               <p>         Dar, o, Ahile, şi ţie măcar că te-asemeni cu zeii, Dat e sub zidul cetăţii la Troia să-ţi fie sfârşitul.</p>
               <p>         De-asta eu rogu-te, încă şi cer să-mi asculţi rugămintea: Oasele mele să nu le pui tu osebit de-ale tale, Ci împreună să fie cum furăm acasă la tine, Când de la noi, din Opunta, d-abia un copil, m-adusese Tata Meneţiu la voi, după moartea de om ce făcusem; Ştii că pe-al lui Amfidamas fecior am ucis din prostie, Dar pe nevrute, fiind supărat după jocul de-arşice.</p>
               <p>         Bine primindu-mă acasă la el călăreţul Peleus, M-a îngrijit părinteşte şi ţie m-a dat ca tovarăş.</p>
               <p>         Fie-nsoţite şi oasele noastre-n ulciorul de aur, Vasul cu gemene torţi dăruit de-a ta mamă cinstită.”</p>
               <p>         Dar lui Patroclu îndată-i răspunse şoimanul Ahile: „Dragul meu,suflete scump, de ce vii la mine şi-aceste Tu mi le spui şi pe rând mi le ceri câte una? Eu toate Ţi le voi face deplin după cum ţi-i dorinţa şi voia.</p>
               <p>         Dar mi te-apropie, vino să stăm împreună o clipă Îmbrăţişaţi amândoi ostoindu-ne jalea şi plânsul.”</p>
               <p>         Asta i-a zis şi s-a-ntins cu braţele el, ci pe dânsul Nu-l putu strânge, că sufletul, tocmai ca fumul, sub glie408</p>
               <p>         S-a risipit ţârâind. Uimit dar Ahile se scoală, Bate din mâni şi mirându-se, aşa între ai lui cuvântează: „Doamne, e drept că aieve pe lumea cealaltă mai este Sufletul, umbra de om, dar neîntrupat e cu totul.409</p>
               <p>         Chiar astă-noapte văzui cum stete la capul meu umbra Bietului nostru Patroclu şi cum el cu plâns şi cu gemet Mult mă ruga câte toate; la chip era-ntocmai ca dânsul.”</p>
               <p>         Zise şi jale stârni tuturor şi se tot văietară, Până ce rumene zori îi găsiră jălind pe la trupul Mortului vrednic de plâns. Iar craiul Atrid Agamemnon Oameni din corturi, de-oriunde, porni şi catâri ca s-aducă Lemne, şi-a mers înainte bărbatul ales Merione, Soţul de arme-a lui Idomeneu, îndrăgitul vârtuţii.</p>
               <p>         Dânşii păşesc cu securi tăietoare de lemn şi cu funii Bine-mpletite tot merg ţăcănind înainte, Cale-ndelungă la vale, la deal şi cotiş şi de-a dreptul.410</p>
               <p>         Cum ei pe coastele apoaselor plaiuri din Ida sosiră, Repede-nalţii stejari începură să taie cu-arama Lung-ascuţită, de zor; trosnind cu putere copacii Se prăbuşeau, iar Aheii îi tot despicau şi de vite Trunchiuri de lemne legau înapoi năzuind spre câmpie, Mulii ţărâna scurmau cu copita prin dese stufişuri.</p>
               <p>         Şi la sosire lemnarii – buştenii cărau după-ndemnul Lui Merione, ortacul lui Idomeneus bărbatul, Şi-i aşezară pe rând grămadă la mal unde-Ahile Vru să ridice un mare mormânt lui Patroclu şi sieşi.</p>
               <p>         După ce-alături făcură-o cogeamite cladă de lemne, Oastea pe-acolo şezând pe-ndelete aştepta, iar Ahile Dete poruncă la toţi mirmidonii cei dimprejuru-i, Armele-ndată să-şi puie şi caii să-nhame la care.</p>
               <p>         Ei se sculară de jos şi armele şi le-mbrăcară Şi se suiră-n telegi războinicii şi mânătorii Toţi, călărimea-nainte, în urmă un nor de pedeştri, Mii de bărbaţi, şi-ntre ei Patroclu-i purtat de prieteni Şi-acoperit i-a fost trupul de smocuri din plete tăiate Şi presărate de ei. Ahile din urmă, ţiindu-i Capul, păşeşte obidit, că pe lumea cealaltă-şi petrece Marele soţ. Şi sosind la locul ales de Ahile, Mortul ei puseră jos şi un munte de rug înălţară, Şi-alta, gândindu-se-atunci, în minte-i veni lui Ahile: Stând mai deoparte de stivă, îşi tunse el coama bălaie, Părul crescut înadins ca să fie-nchinat lui Sperheos411</p>
               <p>         Râul, şi zise cu gemet privind către apele mării: „Vai, că zadarnic în ruga-i părintele meu, o, Sperheos, Ţi-a juruit că la-ntorsu-mi acasă lamine în ţară Pletele-mi ţie am să-nchin şi face-voi jertfa cea mare Şi înjunghia-voi acolo cincizeci de berbeci la izvoare, Unde ţi-i sfânta dumbravă şi pururea-ţi fumeg-altarul.</p>
               <p>         Asta rugarea i-a fost, dar, Doamne, tu n-ai împlinit-o.</p>
               <p>         Dacă eu nu mă întorc înapoi în iubita mea ţară, Iată eu pletele-mi dau să le ducă cu el răposatul.”</p>
               <p>         Asta viteazul rostind, în mânile mortului puse Pletele sale şi toţi din adânc suspinau de durere Şi tânguindu-se-acolo s-ar fi pomenit ei cu noaptea.</p>
               <p>         Dar la Atride s-a dus şi de-aproape i-a zis Peleianul: „Crai Agamemnon Atride, că tu eşti mai mare şi-Aheii Ţie mai mult se supun, destul cu bocitul şi plânsul.</p>
               <p>         Armia-mprăştie acum de la rug şi trimite-o să-şi cate De ospătat, că de mort îngriji-ne-vom noi, mirmidonii.</p>
               <p>         El doar ni-i nouă mai scump, numai Domnii cu noi să rămâie.”</p>
               <p>         Zisele lui auzind mai-marele Domn Agamemnon Iute făcu să se-mprăştie armia pe la corăbii; Locului steteră ai mortului îngrijitori şi clădiră Cu lemnăria un rug în pătrat de o sută picioare; Puseră apoi cu mâhnire în creştetul rugului trupul.</p>
               <p>         Multe oi grase şi tauri greoi şi cornaci înaintea Rugului ei jupuiră şi bucătăriră. Grăsimea Jertfelor toate luând, înveli pe de-a-ntregul Ahile Mortul într-însa, în juru-i ticsi jupuitele cărnuri Şi răzimă de-a lui raclă mai multe ulcioare cu miere Şi mirodenii, trânti el pripit şi cu gemet din suflet Încă vr'o patru sirepi cu coarde-nălţate şi mândre.</p>
               <p>         Cânii ce-i stau pe la masă erau numai nouă; dintr-înşii Doi înjunghiindu-i pe loc i-azvârli peste rug; pe deasupra Doispre'ce tineri voinici, feciori de fruntaşi de la Troia, El cu arama-i jertfi, cruzime cumplită, şi-n urmă Focul aprinse, ca vajnica-i pară să mistuie totul.412</p>
               <p>         Şi dup-aceea cu vaiet zicea şi chema pe prieten: „Chiar şi pe lumea cealaltă te bucură, scumpe Patrocle!</p>
               <p>         Iat-am adus la-mplinire ce eu juruisem 'nainte, Doispre'ce tineri voinici, feciori de fruntaşi de la Troia, Focul îi arde-mpreună cu tine pe rug, dar pe Hector Nu-l dau să-l mistuie focul, pe el o să-l sfâşie cânii.”</p>
               <p>         Astfel Ahile ameninţă, dar trupul lui Hector dulăii Nu-l dumicară; îl păzi înadins Afrodita şi-l unse Ziua şi noaptea ea însăşi cu mir de minune, cu balsam De trandafiri, ca de pietre cumva scrijelit să nu fie Când va mai fi tăvălit, şi aduse din cer pe câmpie Febos un nour umbros şi acoperi-mprejurimea Unde sta leşul întins, ca să nu-i mai usuce devreme Arşiţa soarelui carnea la vine şi la mădulare.</p>
               <p>         Dar lemnăria cu mortul asupra-i din lips-adierii Nu se aprinse, şi alta în minte-i veni lui Ahile: Stând mai deoparte de rug începu să se roage de două Vânturi, Munteanul şi Crivăţul. Jertfe frumoase Le juruia şi stropind din cupa de aur să vie El îi ruga şi mai iute să ardămormanul de trupuri, Stiva de lemne s-aprindă curând. Auzindu-i rugarea, Iris, zeiţ-aripată, s-a dus să dea de veste la Vânturi.</p>
               <p>         Ele-mpreună adunate stăteau la ospăţ în locaşul Vântului vâjâitor Munteanul. Venind repezită, Stete pe pragul de piatră zeiţa. Şi cum o văzură Toţi se sculară grăbiţi şi-ncepură s-o-mbie la masă, Însă ea nu vru să şadă şi zise cuvintele aceste: „Nu pot să şed, că mă-ntorc înapoi la Ocean în ţinutul Etiopenilor, unde sunt jertfe măreţe-nchinate Zeilor şi-o să iau parte şi eu între ei la ospeţe.</p>
               <p>         Roagă-se-Ahile fierbinte de Crivăţul şi de Munteanul Cel vuitor ca să vie, şi juruie dalbe prinoase Focul suflând să-l aprindeţi, să mistuie rugul pe care Zace Patroclu jălit de întreaga oştire danae”.</p>
               <p>         Asta vorbi şi se duse zeiţa, iar ei se ridică C-un vâjâit fioros şi din faţă-le mătură norii.</p>
               <p>         Iute pe mare sosesc şuierând cu suflare de vifor Undele tot răscolesc, se lasă pe şesul din Troia, Suflă năvalnic în stivă şi vulvuie vajnic văpaia.</p>
               <p>         Bat cât e noaptea amândoi şi vulvori înteţesc împreună Tot vâjâind. Peste noapte şi iutele-Ahile veghează.</p>
               <p>         Toarnă din cană de aur în cupă cu două mânere Vin şi închină la zei şi stropeşte ţărâna şi cheamă Sufletul bietului dus. Şi cum un părinte cu vaiet Plânge, când arde-osămintele fiului său, care-i tânăr Însurăţel şi murind după dânsul îşi lasă părinţii Plini de răstrişte; tot astfel Ahile jălea pe prieten, Leşul arzându-i şi-aproape de rug se târa de durere Greu suspinând. În urmă, când zarea-şi trimite pe lume Solul luminii, luceafărul, şi se revarsă pe mare Zorile-apoi, aţipi atunci focul, se stinse văpaia.</p>
               <p>         Iute se-ntoarser-acasă grozavele vânturi pe marea Tracică şi clocotind gemeau răscolitele valuri.</p>
               <p>         Dar ostenit Peleianul se trase deoparte de-arsură Şi se culcase pe acolo şi dulce-adormise când iată Oamenii toţi laolaltă se strânser-alături de-Atride Şi se trezi după larma şi tropotul lor Peleianul, Care sculându-se-atunci aşa începu să-i îndemne: „Tu, Agamemnon, şi voi celelalte mai mari căpetenii, Stingeţi acuma jăraticul tot până unde se-ntinse Focul, vin negru turnând, şi noi să culegem pe urmă Oasele de la cenuşa iubitului nostru Patroclu Bine-osebindu-le; ele doar lesne pot fi cunoscute, Dânsul era pe la mijlocul rugului, şi pe la margini Arseră-n lături ceilalţi, de-a valma bărbaţii cu caii.</p>
               <p>         Oasele apoi, îndoit învelite în prapuri, le punem Într-o ulcică de aur şi-acolo să stea până-n ziua Când răposa-voi şi eu. Să nu-i fie mare mormântul, Ci potrivit înălţat. După moartea mea numai, prieteni, Faceţi-l mare şi-nalt, voi toţi care atunci după mine Veţi mai trăi la aceste corăbii cu şiruri de vâsle.”</p>
               <p>         Asta le zice, iar ei îl ascultă pe iutele Ahile.</p>
               <p>         Toarnă vin negru şi curmă jăraticul tot până unde El se lăţise şi-un mare morman de cenuşă se lasă Şi din cenuşă aleg osemintele albe ale celui Dus, neuitatul tovarăş, le-nfăşură-n prapuri, le-aşază Într-o ulcică de aur şi adăpostesc pe la corturi Vasul frumos împânzit. Şi sapă un crug împrejurul Rugului şi-ntemeiază mormântul şi-ndată din ţărnă Nalţă movilă şi pleacă pe urmă-napoi. Iar Ahile413</p>
               <p>         Ţine oştirea pe loc şi-o rânduie-n larg-adunare, Jocul deschide, din tabără aduce răsplată la jocuri, Scumpe tripeduri, cazane şi cai şi vârtoşi în cerbice Tauri şi fier vineţiu şi femei cu mândreţe de bete.</p>
               <p>         Pune în şirul întâi pentru cine se-ncură cu caii, Dalbă răsplată, o şerbă măiastră la lucru de mână Celui mai meşter la joc şi-un tripodiu cu toarte, de două Şi douăzeci de măsuri, iar celui de-al doilea o iapă Îngreunată şi nedomolită, de ani numai şase.</p>
               <p>         Celui de-al treilea-i dă o mândreţe de sculă, căldare Neîncercată la foc, de patru măsuri încăpere; Celui de-al patrulea-i dă doi talanţi, amândoi sunt de aur, 414</p>
               <p>         Celui de-al cincilea-i dă o tingire cu două mânere Încă nearsă, şi-n urmă sculându-se-Aheilor zice: „Crai Agamemnon, Aheilor, voi cei cu mândre pulpare, Iată răsplata ce-aşteaptă pe cine se-ncură cu caii.</p>
               <p>         Dacă întrecerea asta de-acum s-ar fi dat întru cinstea Altuia, eu negreşit de întâia răsplat-aveam parte.</p>
               <p>         Caii mei, cum o ştiţi bine, sunt neîntrecuţi în putere, Fără de moarte sunt ei; Poseidon i-a dat lui Peleus, Tatălui meu, de la care primitu-i-am eu moştenire.</p>
               <p>         Dar de la joc eu mă dau la o parte-mpreună cu caii, Care-şi pierdură pe vrednicul hăţuitor, pe slăvitul Bunul Patroclu, c-adeseori după ce-n apele albe El îi scălda, şi ulei curgător le turna peste coame.</p>
               <p>         De-asta-l jălesc amândoi în picioare şi-şi lasă atârnate Coamele pân'la pământ şi stau nemişcaţi de mâhnire.</p>
               <p>         Dar pregătiţi-vă voi şi ieşiţi înainte cu toţii Care vă-ncredeţi în cai şi-n tăria telegilor voastre.”</p>
               <p>         Asta vorbi şi se strânseră toţi mânătorii cei repezi.</p>
               <p>         Cel mai întâi răsări căpitanul de oaste Eumelos Admetianul, un meşter de nimeni ajuns la strunitul Cailor. Iar după el se sculă Diomede voinicul, Roibii şi-i duse la ham, sirepii Troieni ce-i luase De la Eneas, când Febos odată pe-acesta-l scăpase.</p>
               <p>         Sare de jos după asta la joc şi Menelau bălanul, Craiul din viţă de zei, şi-ncepe doi zmei să înhame: Murga-i a fratelui său Agamemnon şi-al lui pintenogul; Anhisiad Ehepol în dar mai demult i-o dăduse Lui Agamemnon, de teamă să nu-l ia cu oastea la Troia, Vrând de-avuţia cea dată de zei să se bucure-n tihnă Dânsul acasă-n oraşul bogat în pământ, Siciona.</p>
               <p>         Iapa Menelau înhamă, ea zburdă dorită s-alerge, Caii făloşi cu părlins începe a-şi găti şi-Antilohos, Mândrul fecior al lui Nestor, bătrânul născut de Neleus, Mare de suflet în veci. În Pilos născuţi erau caii Care teleaga-i purtau. Părintele alături îi stete Şi-l învăţa numai bine, deşi priceput era fiul: „Fătul meu, tu Antiloh, te iubiră Poseidon şi Zeus Tânăr cum eşti şi te învăţară-n tot chipul strunitul Cailor şi-nvăţătură mai bună nu-ţi trebuie alta.</p>
               <p>         Ţinta să-nconjuri tu ştii de minune, dar ai telegarii Cei mai nesprinteni la fugă şi mi-e c-ai să dai de păcate.</p>
               <p>         Caii acestor-aleargă mai iute, dar cei care-i mână Nu sunt cu mult mai isteţi şi îndemânatici ca tine.</p>
               <p>         Fiule, pune-ţi în sinea ta toată priceperea minţii, Dacă tu nu vrei să-ţi scape din mână răsplata izbânzii, Face cu mintea mai mult decât cu puterea lemnarul, Pe-ntunecatul noian cu mintea-şi îndreaptă cârmaciul Vasul cel iute la mers, când este bătut de furtună: Biruie şi-un mânător de teleagă tot astfel pe altul, Cine la goană se bizuie numai în cai şi în care, Şi o ia razna bezmetici rotindu-se-ncoace şi-ncolo, Caii nu-şi poate struni şi-n bătelişte dânşii bat câmpii.</p>
               <p>         Cine-i dibaci însă, chiar dacă hăţuie cai mai nevolnici, Ţinta de-a pururi ochind, o tot ocoleşte de-aproape Şi ca-nainte spre ţel cu grijă din hăţuri o-ntinde Sigur şi fără ocol şi cată la cine-l întrece.</p>
               <p>         Ţinta-i vădită, ţi-o spun eu cum este şi n-o să te-nşele Cât e brăţatul de-naltă răsare din brazdă şi este Lemn de stejar sau de brad ce nu putrezeşte de ploaie.</p>
               <p>         Albe, de-o parte şi alta, mai stau două pietre proptite La cotitura de drum: încolo e neted tot câmpul.</p>
               <p>         Lemnul e poate un semn ce-arăta un mormânt în vechime Ori la asemenea-ntreceri fusese-nainte de oameni Pus ca o ţintă, cum el i-aşezat şi acuma de Ahile.</p>
               <p>         Tu într-acolo răpede-ţi sirepii cu carul aproape, Însă ia seama când treci, şi în chelna cea bine-mpletită Pleacă-te-n partea cea stângă puţin şi asmute. – mboldeşte Calul din dreapta mereu, slăbeşte-i cu mânile frâul, Mână şi-nghesuie atunci cu totul aproape de ţintă Calul din stânga, să pară că zbuciumul roatei strujite Stă să se-atingă de semn, dar cată să nu dai de piatră, Caii să nu ţi-i izbeşti şi carul să-nţănduri, ca astfel Să-nveseleşti pe ceilalţi, iar tu să rămâi de ruşine.</p>
               <p>         Fii dar cuminte, iubitul meu fiu, şi păzeşte-te bine.</p>
               <p>         Una să ştii, dacă cu caii vei trece de ţintă, Nimenea nu te va prinde din urmă şi nu te va-ntrece, Chiar dacă s-ar aţinea după tine un zmeu, Arionul, Calul mânat de Adrast, prăsilă din zei, ori sirepii Lui Laomedon, acei şoimuleni care-n Troia crescură.”</p>
               <p>         Zise bătrânul aşa şi se dete-napoi să-şi ia locul, După ce-i spuse feciorului tot ce era mai de seamă.</p>
               <p>         Şi Merione al cincilea caii-şi găti la cotigă.</p>
               <p>         Ei se suiră-n telegi şi sorţii apoi aruncară.</p>
               <p>         Sorţii Ahile-i clăti şi din chivără-ntâiul răsare Sorţul cu numele lui Antiloh, lui Eumelos îi cade După feciorul lui Nestor, apoi lui Menelau Atride; Vin după el Merione şi cel mai din urmă-i Tidide, Care e neîntrecut de dibaci la mânatul telegii.</p>
               <p>         Toţi s-aşezară la rând după cum le fu sorţul. Ahile Ţint-arăta de departe pe netedul câmp, unde puse Ca veghetor pe scutarul părintelui său, pe moş Fenix, Seamă să ţie de toat-alergarea să spuie-adevărul.</p>
               <p>         Toţi mânătorii deodată dau cailor pocnet din bice, Şfichiuie caii plesnind, fac gură şi-i tot ameninţă Nepregetaţi. Telegarii îndată s-aştern pe câmpie Repezi departe de vase. Se-nalţă de jos pe sub pieptul Cailor praful lăţit ca un vifor de iute, ca norul.</p>
               <p>         Coamele cailor flutură-n vânt, şi ca duse de vânturi Carele ba se ating de ţărâna cea darnică-n hrană, Ba se ridică în aer plutind; iar în chelna telegii Stau mânătorii şi inima-n piept fiecăruie-i bate, Slava izbândei râvnind, şi-ndeamnă cu ţipete caii Care tot răpăie-n fugă şi zboară şi-nspulberă câmpul.</p>
               <p>         Când telegarii ca vântul în partea din urmă se-ncură Oblu spre mare-napoi, fiecare-şi arată vârtutea; Repede caii se-ncoardă la drum şi dau goană nebună.</p>
               <p>         Iepele vinteşe atunci Eumelos şi-avântă-nainte, Dar după ele Tidide-şi-aţinte armăsarii din Troia, Nu le slăbeşte prea mult, ci din urmă de scurt le tot ţine; Caii se-ndeasă, de parcă stau gata să sară-n teleagă, Şi cu suflarea în umere late încălzesc pe Eumelos, Botul aşa ei la fug-amândoi îşi băgaseră-ntr-însul.</p>
               <p>         Şi Diomede cu caii l-ar fi întrecut pe Eumelos Ori s-arăta deopotrivă cu el, dacă Febos Apolon N-avea mânie pe el şi nu-i zbura biciul din mână.</p>
               <p>         Lacrimi din ochi, de necaz, i se scurseră lui Diomede, Dacă văzu el că iepele aleargă mai iute-nainte Şi că-i slăbiră la fug-armăsarii, lipsindu-le biciul.</p>
               <p>         Palas Atena ia seama cum renghiul Apolon îi joacă Lui Diomede Tidid şi grabnic ea merse la dânsul, Biciul îi dă înapoi şi-i încintă la fug-armăsarii.</p>
               <p>         După Eumelos aleargă pe urmă pornită zeiţa, Iepelor hamul le sfarmă, iar ele la dreapta, la stânga Sar speriate amândouă şi oiştea cade pe ţărnă Şi se prăvale din chelnă Eumelos alături de roată.</p>
               <p>         Sângeră pielea-i julită la gură, la nas şi la coate, Sângeră pe la sprâncene şi fruntea-i jupită, şi plânsul Îl podideşte pe ochi şi glasu-i vârtos i se stinge.</p>
               <p>         Caii pe-alături cotind şi-i asmute Tidid şi departe Lasă îndărăt pe ceilalţi, că Palas Atena-i îmboldeşte Caii la drum şi pe el îl ajută să-ncingă mărirea.</p>
               <p>         După viteazul Tidid mâna roşcovanul Menelau, Însă din urm-Antiloh silea telegarii lui Nestor: „Daţi înainte şi voi, v-aşterneţi cu toată iuţeala, Nu vă dau zor nicidecum să vă-ntreceţi la goană cu caii Lui Diomede Tidid, căci Palas Atena, ea însăşi Văd că le dă repejune şi-ajută să biruie dânsul.</p>
               <p>         Caii mânaţi de Menelau încalte sosiţi-i din urmă Repede, nu vă lăsaţi să vă facă cumva de ruşine Murga, o iapă fiind, pe voi mai dihai în putere.</p>
               <p>         Eu de-nainte vă spun şi spusa mea fi-va-mplinită: N-o să vă deie nutreţ stăpânul, părintele-mi Nestor, Ba dimpotrivă, pe loc vă va da lovitură de moarte, Dacă veţi fi lăsători şi avea-vom răsplată mai mică.</p>
               <p>         Hai dar vă daţi dup-Atrid şi vă sprinteniţi mai în grabă.</p>
               <p>         Voi dibăci şi eu una din parte-mi acum, o să caut Fără de greş să mă furiş pe-alături de el la strâmtoare.”</p>
               <p>         Zise, iar caii de gura stăpânului lor se temură Şi o bucat-alergară mai iute, când iată-nainte-i Fătul lui Nestor în cale văzu o strâmtoare adâncată, Unde stătutele ape ale iernii mâncară pământul Şi-l desfundară, şi-ntreg îl scobiră de ajunse-o rovină.</p>
               <p>         Fuga-şi-ncetină acolo Menelau de teama ciocnirii; Fiul lui Nestor atunci coteşte puţin cu teleaga Dându-se-n lături din drum şi apoi năvăleşte-nainte.</p>
               <p>         Asta pe-Atrid l-înspăimântă şi-ncepe cu gura la dânsul: „Nu mai mâna nebuneşte.</p>
               <p>         — Antiloh, mai agale, opreşte.</p>
               <p>         Calea e-ngustă; poţi trece-nainte la larg mai încolo, Vezi să nu dăm de bucluc, dacă vii peste mine cu carul.”</p>
               <p>         Astfel îi strigă, dar el dă tot mai vârtos înainte Caii cu biciul grăbind, şi se face că nici nu-l aude.</p>
               <p>         Tocmai cât bate un disc – rotocolul de piatră la jocuri -</p>
               <p>         Care-i zvârlit peste umăr de-un tânăr, când cearcă puterea-i, Merse pe-atâta 'nainte Antiloh, şi rămase în urmă Craiul Menelau Atride, căci goana slăbi de la sine, Teamă fiindu-i să nu se ciocnească pe drum telegarii, Carele bine 'mpletite să nu se răstoarne şi dânşii Valmeş să cadă prin colb în graba ce-aveau de-a se-ntrece.</p>
               <p>         Craiul Menelau atunci se răsti la feciorul lui Nestor: „Mai ticălos, Antiloh, nu-i nimenea altul ca tine.</p>
               <p>         Cară-te, piei! Pe nedrept te ţineam de cuminte cu toţii, Dar şi aşa nu iei plata ce vrei, jurământul alege.”</p>
               <p>         Astfel îi zice şi-ncepe cu strigăte caii să-şi mâne: „Caii mei, nu zăboviţi şi nu staţi pe loc de mâhnire; Mai înainte ca voi i-or cădea de genunchi şi picioare Caii ce v-au întrecut, că-s doar nişte gloabe bătrâne.”</p>
               <p>         Asta grăi, şi de teama stăpânului ei alergară Şi mai de zor şiajunseră aproape de roibii lui Nestor.</p>
               <p>         Stau la privelişte Aheii şi toţi urmăreau alergarea Cailor, care zburau şi colb ridicau pe câmpie.</p>
               <p>         Idomeneu mai întâi zări telegarii de unde Sta singuratic mai sus de ceilalţi, pe-o-nălţime.</p>
               <p>         Strigătul celui dintâi de departe auzi şi de-acolo El cunoscu pe Tidid şi-un cal arătos înainte; Calul în totul e roib, şi numai în mijlocul frunţii Poartă un semn ca zăpada de alb şi rotund ca şi luna.</p>
               <p>         Idomeneus se scoală-n picioare şi-Aheilor zice: „Scumpilor mei căpitani şi Domni peste oastea din Argos, Oare zăresc numai eu? Ori şi voi desluşiţi telegarii?</p>
               <p>         Pare că-s alţii acei care acuma ieşiră-nainte Şi mânătorul se pare că-i altul; de-o piedică poate Deteră iepele care-adineauri erau mai în frunte, Doar le văzusem atunci când trunchiul de lemn ocoliră, Nu pot acum să le văd, deşi eu le caut cu ochii Peste tot câmpul troian; ele nu se zăresc nicăirea.</p>
               <p>         I-o fi scăpat mânătorului frâul la-ncunjurul ţintei, N-o fi putut să le-nfrâne şi n-avu noroc la cotire, Şi-o fi căzut el acolo şi carul izbit i se sparse, Iepele apoi, luând razna, s-ar fi abătut pe câmpie.</p>
               <p>         Dar vă sculaţi şi-aruncaţi o privire şi voi, că din parte-mi Nu sunt de tot dumerit; îmi pare că-n faţă e unul Care-i Etol după neam, căpetenie-n oastea din Argos, Cel din Tideu odrăslit, puternicul domn Diomede.”</p>
               <p>         Aias Oilidul atunci sări cu ocară la dânsul: „Idomeneu, oare ce te grăbeşti să ne torni la palavre?</p>
               <p>         Iată că iepele-n zbor tot vin de pe câmp, de departe.</p>
               <p>         Nici cel mai tânăr nu eşti în rândul argiilor noştri, Nici nu ţi-s ochii cu mult mai ageri cumva la vedere, Numai în dodii din gură tot dondăi şi nu se cuvine Gureş să fii, că sunt oameni pe-aici mai de seamă ca tine.</p>
               <p>         Vezi telegarii din frunte-s aceiaşi acum ca 'nainte, Însuşi Eumelos stă-n car şi-i poartă cu frâul în mână.”</p>
               <p>         Îns-al Cretanilor Domn zborşindu-se-aşa i-a plătit-o: „Răutăciosule, veşnic întâiul la sfezi, dar în toate Cel mai din urmă-ntre-Ahei, că eşti inimă acră din fire.</p>
               <p>         Hai dacă vrei să ne prindem pe-un vas, un triped, o căldare, Şi să ne judece pe amândoi Agamemnon, să spuie Care sunt caii dintâi ca s-o ştii şi să fii păgubaşul.”</p>
               <p>         Zice, şi iutele Aias Oilidul pe loc se ridică Plin de mânie, şi-i gat-a răspunde cu vorbe mai grele.</p>
               <p>         Ar fi ţinut încă mult cicălirea-ntre ei dacă-ndată Nu se scula să-i împace luându-i cu binele Ahile: „Aias şi Idomeneu, cu grele cuvinte de-ocară Nu vă mai batjocuriţi; destul dar, că nu vi se cade.</p>
               <p>         Voi şi pe altul aţi fi supăraţi, dacă astfel ar face.</p>
               <p>         Staţi la privelişte-aici şi cu noi urmăriţi alergarea Cailor; doar în curând veni-vor încoace ei singuri Dornici să biruie toţi, şi atunci o să vadă oricine Care sunt caii din faţă şi care sunt cei mai din urmă.”</p>
               <p>         Zice. Şi-n goană de dânşii s-apropie atunci Diomede, Caii mereu biciuind peste umăr, încât se tot saltă Sus amândoi şi sunt gata mai repede cu alergarea, Praful ţâşnea de pe câmp, îl tot împroşca pe Tidide Şi huruia după cai teleaga-i leită în aur Şi-n cositor, şi abia-n prăfăria măruntă făgaşul Roatele şi-l tipăreau, de zburau parcă roibii la fugă Lâng-adunare la mijloc îndată-i opri şi sudoarea Tot râura de pe pieptul şi coamele cailor. Iute Se azvârli Diomede din scânteietoarea-i teleagă; Biciul de jug îşi propti. Stenelos, voinicul tovarăş, Nu se codi, ci se duse grăbit să-i aducă răsplata.</p>
               <p>         Dete femeia precum şi tripedul cu torţi să le ducă Oamenii lui inimoşi, iar el slobozi telegarii.</p>
               <p>         După Tidide veni al lui Nestor fecior, care numai Cu viclenia şi nu cu iuţeala-ntrecu pe Menelau, Totuşi Menelau ţinea telegarii pe-aproape de dânsul, Cât de aproape-i de roată un cal ce, ducându-şi stăpânul, Merge pereche pe câmp şi-o-ntinde cât poate cu carul; Dânsul al roţilor cerc cu parul din coadă l-atinge Şi-naintează cu roata de tot lângă el, de rămâne Locul la mijloc puţin, când calul străbate câmpia; Tocmai aşa de puţin a rămas mai în urmă Menelau Faţă de fiul lui Nestor; măcar că-i trecuse-nainte El de-o bătaie de disc, doar iute-l ajunse, căci murga Lui Agamemnon avântul în goană grozav îşi mărise.</p>
               <p>         Dacă era cu ceva mai departe s-alerge-mpreună, El i-apuca înainte şi nu lăsa lucru-ndoielnic.</p>
               <p>         Soţul lui Idomeneu, Merione, rămâne şi dânsul Ca de-o bătaie de suliţă după slăvitul Menelau; Prea-ntârzielnici i-au fost şi caii cei mândri la coame, Prea nedestoinic şi el ca să mâne teleaga la jocuri.</p>
               <p>         Cel mai în urmă de tot a sosit Eumelos; c-o mână Luciul car îşi târa şi cu alta zorea telegarii.</p>
               <p>         Când îl văzu Peleianul în faţă-i. – i fu milă de dânsul, Merse şi stete-ntre Ahei şi aşa le grăi tuturora: „Cel mai dibaci mânător sositu-ne-a cel mai în urmă, Hai să-i dăm totuşi câştigul al doilea, cum se cuvine Bietului. Cel mai întâi ca răsplată să-l ia Diomede.”</p>
               <p>         Asta le zise, şi zisa-i voios o primiră cu toţii.</p>
               <p>         Iapa era să i-o dea lui Eumelos cu voia mulţimii, Dac-Antiloh, curajosul fecior al lui Nestor, din locu-i N-ar fi sărit la Ahile, cerându-i să-i facă dreptate: „Tare mă supăr pe tine, o, Ahile, de-ndată ce-i face Una ca asta, că tu ai să iei de la mine răsplata Ca s-o dai lui, socotind că de vină-i sunt caii cu carul, C-au zăbovit, şi nu el, care-i bun. Trebuia să se roage Însă de zei, că el n-ar fi rămas cel din urmă la fugă.</p>
               <p>         Dacă de dânsul ai milă şi drag este inimii tale, Ai o mulţime de aur în cort şi-aramă destulă.</p>
               <p>         Ai şi oi multe şi cai şi robite femei o grămadă.</p>
               <p>         Ia din acestea şi dă-i de la tine-o răsplată mai mare Chiar decât asta de-aici, dacă vrei să te laude-Aheii.</p>
               <p>         Iapa eu n-o dau-napoi; ba pentru a ei stăpânire Vie oricine pe-aici să-şi încerce puterea cu mine.”</p>
               <p>         Astfel îi zise voinicul, zâmbi însă iutele-Ahile Vesel de vorbele lui, căci drag îi era ca prieten, De-asta şi dânsul aşa în cuvinte ce zboară răspunse: „Dacă tu-mi ceri lui Eumelos să-i dau de la mine de acasă, Dragul meu, şi-altă răsplată, eu şi-asta voios o voi face; Am să-i dau platoşa cea de aramă a lui Asteropeos, Care-i prădată de mine şi-i jur împrejur ferecată În alburiu cositor, şi scumpă ea are să-i fie.”</p>
               <p>         Zise şi-ndată porni pe tovarăşul Automedonte Platca s-aducă din cort, şi dânsul grăbit o aduse Şi lui Eumelos o dete, iar el o primi cu plăcere.</p>
               <p>         Dar supărat se sculă între ei şi Menelau de ciuda-i Peste măsură ce-avea pe feciorul lui Nestor; un crainic Sceptrul îi puse în mână şi-apoi porunci tuturora Molcom să tacă-n sobor. Şi-aşa începu el, măritul: „Ce mi-ai făcut, Antiloh? Şi noi te crezusem cuminte.</p>
               <p>         M-ai ruşinat cu purtarea, opritu-mi-ai caii din fugă Şi-ai repezit înainte pe-ai tăi, căzăturile tale.</p>
               <p>         Rogu-vă însă pe voi, căpitani şi fruntaşi din Ahaia, Judecători să ne fiţi şi să ţineţi voi cumpănă dreaptă, Doar ca să nu vă defaime vreodată Danaii, să zică: Pe Antiloh cu minciuna la joc îl învinse Menelau Şi cu câştigul s-alese, căci mult mai prejos i-au fost caii Alergători, însă el întrecea prin putere şi vază.</p>
               <p>         De-asta să-l judec eu însumi, am toată nădejdea că nimeni Nu va cârti împotrivă-mi, căci dreaptă-mi va fi judecata.</p>
               <p>         Vino încoace-Antiloh, şi stai înaintea telegii Şi-a telegarilor tăi după datină, ţine în mână Şi mlădiosul tău bici, cu care-ai mânat adineauri, Pune şi-o mână pe cai şi jură pe zeul Poseidon Că stingherindu-mă-n mers tu n-ai vrut să umbli cu şoalda”.</p>
               <p>         Dar lui Menelau răspunse isteţul fecior al lui Nestor: „Iartă şi n-ai nici o grijă, că eu sunt mai tânăr ca tine, Doamne Menelau, iar tu eşti mai mare de ani şi mai vrednic.</p>
               <p>         Ştii cum ia câmpii adese şi-şi face de cap un om tânăr, Pentru că e mai pripit şi judecă doar pe deasupra.</p>
               <p>         Mai păsuieşte şi tu. Răsplata ce mi-am câştigat-o, Eu ţi-o voi da bucuros. Şi chiar de la mine de-ai cere Şi alta mai mare, şi-aceea cu toată plăcerea ţi-aş da-o Ţie pe loc, o, mărite, decât să fiu inimii tale Pe totdeauna străin şi faţă de zei cu păcate.”</p>
               <p>         Zise, şi iapa-aducând inimosul fecior al lui Nestor O şi predă lui Menelau, al căruia suflet deodată S-a-nviorat cum în holda cea spornică se-nviorează Spicele pline de rouă, când ele cresc nalte 'ndesite; Tocmaiaşa 'nveselitu-s-a-ntr-însul Menelau, Şi mulţumit după asta grăi în cuvinte ce zboară: „Iată de-acuma şi eu mă împac, o voinice, cu tine; Las supărarea, căci n-ai fost 'nainte vreodată zburdalnic, Nechibzuit, iar acuma te-a scos tinereţea din fire.</p>
               <p>         Însă ia seama şi nu mai umbla cu momeli altă dată Faţă de oameni mai mari. C-un altul afară de tine Lesne eu nu mă-mpăcam, că tu multe-ai păţit şi luptat-ai Mult ca şi bunul tău tată şi fratele tău pentru mine.</p>
               <p>         De-asta rugarea ţi-ascult şi, deşi e câştigul meu iapa, Ţi-o dăruiesc înadins, ca toţi cei de faţă să ştie Cum că eu nu sunt la inimă rău şi orbit de trufie.”</p>
               <p>         Zice, şi lui Noemon, prietenul lui Antilohos, Iapa-i încrede s-o ducă, iar el îşi păstrează cazanul.</p>
               <p>         Şi, ca al patrulea încurător, Merione primeşte Plată talanţii de aur. Rămase tingirea cu două Toarte, câştigul din urmă, şi-Ahile o dete lui Nestor.</p>
               <p>         În adunare aducând-o, stătu el aproape şi-i zise: „Ia şi tu asta, moş Nestor, odor de-amintire din ziua Jalnică a-nmormântării sărmanului nostru Patroclu.</p>
               <p>         N-ai să-l mai vezi între noi. Îţi dau de pomană răsplata Asta, căci n-ai să iei parte la lupta cu pumnii, la trântă, N-ai să te-ndeşi la răpezul de lance şi nici la iuţeala Mersului n-ai să te-ntreci; bătrâneţele grele te-apasă.”</p>
               <p>         Zice şi vasu-i dă-n mână, iar Nestor cu drag îl primeşte Şi mulţumind lui Ahile, răspunde cu graiuri ce zboară: „Fătul meu, tot ce din parte-ţi mi-ai spus este drept şi cu cale, Nu-mi fac picioarele, slab îmi e trupul, iar braţele mele Nu se mai mlădie atât de uşor de la umăr la vale.</p>
               <p>         Hei, de-aş fi fost eu acuma tot june şi plin de vârtute Ca mai demult, când Epeii cu jocuri serbau în Buprasiu Moartea lui Amarinceu şi răsplată la joc i-au pus fiii!</p>
               <p>         N-a fost atuncea ca mine de vrednic în luptă niciunul Dintre Etoli şi Epei, ba nici între ai noştri din Pilos.</p>
               <p>         La pumnuire am bătut pe-al lui Enop fecior Clitomede Şi pe Angheu din Plevrona la trântă, când el mă chemase, Şi-am întrecut din picior pe Ificlos, cu toată iuţeala-i, Iară din lance pe doi, pe Fileus şi pe Polidoros; Numai cu caii-mi trecură pe-alături feciorii lui Actor.</p>
               <p>         Dânşii, la număr mai tari, din pizmă pe mine-nainte S-au năpustit, că şi preţul pe asta fusese mai mare.</p>
               <p>         Gemeni voinicii erau; strunea telegarii de hăţuri Unul şi zdravăn mâna, iar celalt le da goană cu biciul.</p>
               <p>         Astfel am fost eu demult. De-acum să s-apuce de astea Tinerii; eu de nevoie sunt bietul supus bătrâneţii; Dusă e vremea când Nestor a fost a vitejilor fală.</p>
               <p>         Vezi-ţi tu însă de lupte cinstindu-ţi aşa pe prieten.</p>
               <p>         Darul acesta cu drag îl primesc şi mă bucur că veşnic Cugeţi la mine, prietenul tău, şi nu uiţi vr'odată Cinstea de care-ntre-Ahei să am parte şi eu se cuvine.</p>
               <p>         Deci mulţumesc, şi din plin acest bine plătească-ţi-l zeii.”</p>
               <p>         Asta-i vorbi, iar Ahile se duse-ntre gloatele multe, După ce lauda toată auzi de la Nestor. Pe urmă Puse câştiguri la vajnicul joc al izbirii cu pumnul.</p>
               <p>         Dânsul aduce-n sobor şi leagă un mul ca de şase Ani, răbduriu, sălbatic, prea de tot greu la-mblânzire; Celui învins îi păstrează o cupă cu-gemene toarte.</p>
               <p>         Scoală-se apoi în picioare şi-Aheilor astfel le zice: „Voi, căpetenii Atrizi, Ahei cu frumoase pulpare, Pentru câştigul de faţă poftim să se bată cu pumnii Doi mai voinici bătăuşi. Şi care din doi izbândi-va Cu ajutorul lui Febos, de-ndată ce toţi vor cunoaşte-o, Mulul robaci ca răsplată primind să şi-l ducă la corturi, Iar luptătorul învins o să capete o cupă-ndoită.”</p>
               <p>         Zice, şi iată colea un gligan de bărbat şi răsare, Pumnuitor iscusit ca nici-unul, Epeos, răsadul Lui Panopeu, care mulul înşfacă şi-ncepe să zbiere: „Haide, poftească oricine vrea cupa să ia ca răsplată, Nimenea altul nu poate să biruie-n harţa cu pumnii Şi să mi-l ia acest mul, mă cred doar în asta mai tare.</p>
               <p>         Nu e destul că sunt eu mai pe jos, dacă-i vorba de arme?</p>
               <p>         Că întru toate destoinic nu poate să fie nici-unul.</p>
               <p>         Una ştiu însă şi-o spun apriat şi pe loc o voi face: Eu pe potrivnic îl rup cu ghiontul şi oasele-i zdrumec.</p>
               <p>         De-asta să steie pe-aici prietenii lui laolaltă, Trupul să-i care strivit de pumnii şi braţele mele.”</p>
               <p>         Zise, şi molcom ceilalţi tăcură cu toţii, când iată Singur atunci ca un zeu răsărit Evrial se ridică, Fiul viteazului Domn, fecior lui Talaos, Meciste, Care la Teb-a mai fost, la serbarea de mort, când pierise Craiul Edip, şi învinse la jocuri pe toţi Cadmeenii.</p>
               <p>         Sârguitor se tot poartă Tidid şi din grai întăreşte Inima lui Evrial, căci prea mult îi voia biruinţa.</p>
               <p>         Vintrele el cu un brâu i le-ncinse şi-i dete pe urmă Bine-croite curele din piele de taur sălbatic.</p>
               <p>         După ce-aşa bătăuşii se-ncing, 'naintează la mijloc, Zdravene braţe-şi-ntind amândoi şi se dau împotrivă, Se încleştează şi-ncep a pocni loviturile grele, Groaznic ei crişcă din dinţi şi curge sudoarea şiroaie Din mădularele lor. Dar, când Evrial i s-aţine, Tabăr-asupră-i Epeos şi-l pumnuie-n faţă, iar dânsul Nu mai stă mult în picioare şi trupu-i măreţ se răstoarnă, Cum câteodată se saltă pe malul ierbos de la mare Peştele, când de Boreu e suflat şi-l îngroapă talazul; Astfel se saltăşi cade izbit Evrial. Iar Epeos Cel oţelit în putere pe braţe de jos îl ridică, Soţii aleargă la el şi-l cară vintriş de picioare, Spânzură capu-i la vale şi scuipă el cheaguri de sânge.</p>
               <p>         După ce-l iau între-ai lor şi pe jos leşinat îl aşază, Dânşii mai dau înc-o raită şi-aduc din bătelişte cupa.</p>
               <p>         Repede Ahile mai scoate şi alte osebite câştiguri Pentru al treilea joc, e vorba de-amarnica trântă.</p>
               <p>         Dăruie, oricui va învinge, un vas încercat de jeratic, Mare triped, socotit după preţ ca de doispre'ce tauri, Pentru bărbatul învins, la mijloc aduce-o femeie Meşteră mare la lucru de mână, în preţ ca de patru Boi preţuită; şi-apoi sculându-se.</p>
               <p>         — Aheilor zice: „Vie şi cei care vor la jocul acesta să-ncerce.”</p>
               <p>         Zise, şi trupeşul Aias Telamon pe loc şi răsare, Dar mai răsare şi mult iscusitul, mehenghiul Ulise.</p>
               <p>         Bine se-ncing şi păşind în faţ-adunării la mijloc Dânşii cu zdravene brânci se înşfacă brăţiş laolaltă.</p>
               <p>         Tare, de parcă sunt grinzile caselor mari, căpriorii Care-ncheiaţi cu temei de-un meşter, înfruntă furtuna, Ei se înhaţă de spete, se-ncoardă, se trag cu putere, Spetele strânse trosnesc şi sudoarea le curge pâraie, Li se băşică într-una pe coaste, pe umere pielea Roşie toată de sânge, dar ei mai dau harţă-nainte Dornici să biruie şi făuritul triped să câştige.</p>
               <p>         Nici pe departe Ulise nu-şi poate trânti pe potrivnic Lesne, nici Aias pe el, căci tare-i de vână Ulise.</p>
               <p>         Cum începură Danaii să-şi piardă răbdarea privindu-i Nerăbdătorii, îi grăi nămetenia ceea de Aias: „Laertiade, purcese din Zeus, dibace Ulise, Saltă-mă-n sus ori te salt, şi fie ce-o fi de la Zeus.”</p>
               <p>         Zice şi-l umflă pe sus. Şiret cum e însă Ulise, Iute din spate-l izbi sub genunchi, şi slăbind în putere Aias atunci se răstoarnă pe spate şi asupra-i Ulise Lat se prăvale pieptiş şi lumea se miră privindu-i.</p>
               <p>         Cearcă-n al doilea rând să ridice pe Aias Ulise, Însă abia el din loc îl urneşte, nu poate să-l salte, Piedică-i pune-n genunchi; şi unul de altul aproape, Cad amândoi la pământ şi praful le-ntină tot trupul.</p>
               <p>         Sar şi-n al treilea rând ei stau să s-apuce la trântă, Dar se ridică de jos şi-i împiedică însuşi Ahile: „Nu vă mai puneţi din nou şi nu vă spetiţi cu bătaia, Voi aţi învins amândoi, luaţi dar aceeaşi răsplată Şi depărtaţi-v-acum ca să vie şi alţii la luptă.”</p>
               <p>         Asta le zise, iar dânşii voios îi făcură pe voie, Praful îşi şterseră apoi de pe ei şi-mbrăcară veşmântul.</p>
               <p>         Şi-alte câştiguri Ahile mai puse la-ntrecere-n fugă.</p>
               <p>         Scoase o cană de argint, de şase măsuri încăpere, Sculă ce n-avea pereche de meşteşugită pe lume.</p>
               <p>         O-mpodobiseră meşterii mari de podoabe din Sidon, Fenicienii apoi o purtară pe vânăta mare Şi pe la Schele venind, plocon o făcură luiToas.</p>
               <p>         Iar al lui Iason fecior, Euneu, o dădu lui Patroclu Răscumpărând pe feciorul iubit al lui Priam, Licaon.</p>
               <p>         Pentru prieten Ahile şi-odorul acesta şi-l pune Jos ca răsplată bărbatului cel mai uşor de picioare, Pentru al doilea pune un bou încălat şi puternic Şi-o jumătate talant de aur dă celui din urmă.</p>
               <p>         Gata cu ele fiind, se scoală şi-Aheilor zice: „Vie şi cei care vor să încerce la jocul acesta.”</p>
               <p>         Iutele Aias Oilidul atunci se ridică deodată Şi iscusitul Ulise, apoi Antiloh, al lui Nestor Fiu, care-ntrece din fuga picioarelor tot tineretul.</p>
               <p>         Ei se înşiră, şi ţint-alergării Ahile le-arată.</p>
               <p>         Drumul se-ntinde departe de semn. Se avântă-nainte Sprinten Oilidul întâi. Pornind şi Ulise, se ţine Foarte pe-aproape de el. Precum la ţesut o femeie Gingaş încinsă la stative stând, cu suveica Umblă, când firul în rost îşi aruncă şi suveica pe-aproape Ţine la piept; după Aias tot astfel de-aproape Ulise Zboară, şi-i calcă pe urmă 'nainte ca praful să salte.</p>
               <p>         Repede tot alergând după el, cu suflarea-l ajunge Pe după creştet pe Aias. Dau chiot Aheii văzându-l Cum năzuieşte să-nvingă şi-avântu-i sporesc cu strigarea, Dar în minuta când ei isprăveau alergarea din urmă, Craiul Ulise în sine-i aşa se ruga de Atena: „Fii priitoare, o, zeiţă şi vino, ajută-mă-n fugă.”</p>
               <p>         Astfel Ulise se roagă şi Palas Atena-l ascultă, Sprintene-i face deodată picioarele, braţele, trupul.</p>
               <p>         Iar mai încolo, când ei se aruncă s-apuce răsplata, Aias alunecă împiedicat de zeiţă şi cade Peste mormanul de proaspăt gunoi adunat de la boii Cei mugitori care fură jertfiţi lui Patroclu de-Ahile, Şi de gunoiu-i se umple şi nasul şi gura lui Aias.</p>
               <p>         Vasul câştigă şi-l ia încercatul, măritul Ulise, El înainte sosind, şi boul îl capătă Aias.</p>
               <p>         Boul la ţară crescut de corn apucându-l Oilidul Scuipă din gură gunoiul şi zice Aheilor astfel: „Alei, păcatele mele, că piedică-mi puse zeiţa, Care ca mamă-i tot sare şi-alături îi stă lui Ulise.”</p>
               <p>         Asta vorbi, iar Aheii râdeau să leşine de dânsul.</p>
               <p>         Fiul lui Nestor luă după aceea răsplata din urmă Şi-n adunare privind cu zâmbet Aheilor zise: „Vouă v-o spun, o, prieteni, măcar că o ştiţi, că şi astăzi Zeii mai mult îi cinstesc pe oamenii cei mai în vârstă.</p>
               <p>         Aias aci bunăoară-i oleacă mai mare ca mine, Dar mai trecut şi din alt neam de oameni e craiul Ulise, Însă e verde bătrânul, că iat-anevoie la fugă Pot să se prindă cu dânsul Danaii, afară de-Ahile.”</p>
               <p>         Asta el spune spre lauda celui născut de Peleus, Care, auzindu-l, aşa îl întâmpină-ndată din gură: „NerăsplătitAntiloh, nu-i lauda spusă de tine, O jumătate talant de aur îţi dau pe deasupra.”</p>
               <p>         Zice şi-n mână i-o-ntinde, iar el o primi cu plăcere.</p>
               <p>         Dar Peleianul aduse şi puse la loc după asta Şi-alte câştiguri, un coif şi un scut şi o suliţă lungă, Armele lui Sarpedon prădate de însuşi Patroclu.</p>
               <p>         Scoală-se-apoi între Ahei şi astfel Ahile le zice: „Doi luptători mai poftim, pe cei mai destoinici din oaste Care-narmaţi amândoi cu arme tăioase de aramă Pentru răsplata de faţă să lupte-naintea mulţimii.</p>
               <p>         Cine pe altul în trupul frumos nimeri-va întâiul Şi-l va pătrunde prin platoşă-n carne şi-n sângele negru, Are să aibă din parte-mi această podoabă de paloş Tracic cu ţinte de-argint care-a fost al lui Asteropeos.</p>
               <p>         Şi-armele aceste de-aici să le-mpartă amândoi deopotrivă; Le mai întindem apoi şi-o masă bogată la corturi.”</p>
               <p>         Zice, şi scoală-se Aias cel mare Telamonianul, Şi după el se ridică voinicul Tidid Diomede.</p>
               <p>         După ce ei se-narmează de-o parte şi alt-a mulţimii, Gata de luptă la mijloc păşesc amândoi şi cu ochii Groaznic aşa se privesc, că-ngheaţă de spaimă Danaii.</p>
               <p>         Cum împotrivă păşind s-apropie unul de altul, Dânşii dau buzna de trei ori, se-ndeasă de trei ori năvalnici.</p>
               <p>         Aias atunci pe Tidid în scutul rotat îl împunge, Nu-l nimereşte în carne, că platoşa i-apără trupul, Dar Diomede tot umblă cu lance ascuţită de-aramă Peste năprasnicul scut la grumaz să-l împungă pe Aias; De-asta temându-se atunci de viaţa lui Aias, Aheii Cer să-nceteze bătaia, la fel să fie răsplata.</p>
               <p>         Lui Diomede-i mai dăruie-Ahile o sabie mare Pusă-ntr-o teacă şi prinsă de bine-croite curele.</p>
               <p>         Vine apoi altă răsplată, mai scoate un disc, turnătură Neprelucrată de fier. Zvârlit era discu 'nainte De Aetion Deliul, pe el îns-Ahile-l ucise Şi la corăbii l-aduse cu toate-ale lui rotocoluri.</p>
               <p>         Scoală-se-apoi Peleianul şi astfel Aheilor zice: „Vie şi cine mai vrea la jocul acesta să-ncerce, Chiar dacă-şi are departe de tot de cetate, ogorul, Are cu discul acesta destul la nevoile sale Vreme mai mult de cinci ani; păstorul la el şi plugarul Nu va mai merge-n oraş după fier, va avea de la dânsul.”</p>
               <p>         Repede atunci se ridică de jos Polipoite luptaciul Şi Leonteu după el, ca un zeu de măreţ şi puternic, Aias Telamonianul, şi-n urmă Epeos măritul.</p>
               <p>         Se înşirară tuspatru. Ia discul în mână Epeos Şi învârtind îl aruncă cu ne-ndemânare şi-Aheii Râseră toţi. În al doilea rând Leonteu îl răpede, Iar în al treilea rând cu mâna-i cea zdravănă Aias Discul apucă de jos şi-l zboară cu mult mai departe.</p>
               <p>         Dar mai în urmă îl ia de pe jos şi-i dă vânt Polipoite.</p>
               <p>         Cât de departe văcarul pe câmp îşi-aruncă ciomagul, Care şizboară rotiş după vite şi cade prin turmă, Tocmai cu atâta-i întrece şi el pe ceilalţi; de mirare Chiuie Aheii, iar oamenii lui Polipoite iau discul Plata stăpânului lor, şi-l duseră-n cort la corăbii.”</p>
               <p>         Pentru arcaşi după asta viteazul mai scoate unelte Multe de fier brumăriu, un număr de zece topoare, Şi-altele zece cu două tăişuri, şi-mplântă pe prundul Mării departe-un catarg pe care c-o sfoară subţire De un picior e legat un sfielnic porumb, apoi zice: „Ţinta săgeţilor fie! Acel care atinge porumbul Capăt-acum cele zece topoare cu două tăişuri; Cine-ar lovi numa-n sfoară, dar pasărea n-ar nimeri-o, El, mai stângaci ochitor, va primi celelalte topoare.”</p>
               <p>         Repede Teucru fruntaşul în toată vârtutea-i răsare Şi după el Merione, soţ bun al lui Idomeneus.</p>
               <p>         Sorţi îşi aruncă şi-i scutură-n coif de aramă, iar sorţul, Care dintâi a căzut, e-al lui Teucru. Şi-acesta ia arcul, Trage puternic din el şi jurue-n sine lui Febos Jertfă slăvită de-o sută de miei timpurii. Dar săgeata-i Pasărea n-a nimerit, căci nu i-a fost dat de Apolon, Ci numai sfoara cu care 'nodat îi fusese piciorul; Sfoara cu totul fu ruptă de vârful săgeţii amare.</p>
               <p>         Zboară hulubul spre cer şi sfoara cea ruptă se lasă Jos la pământ, iar Aheii dau strigăte de-nminunare.</p>
               <p>         Arcul înşfacă de zor Merione din mâna lui Teucru, Pune săgeata ce-o ţine în mână de mult, de când Teucru Arcu-ndreptase, şi juruie-ndată lui Febos Apolon Jertfă măreaţă de miei timpurii, şi în clipa când vede Sus pe sub nori porumbiţa rotindu-se-n zbor, Merione Trage din arc, o brodeşte sub aripă tocmai la mijloc Şi o străpunge de tot; săgeata se-ntoarce şi-n faţa Lui Merione se-nfige-n pământ, iar porumbul se lasă Sus pe catargul corăbiei negre la cioc şi acolo Guşa-i rămase atârnată şi-aripele-i fură pleoştite, Iute viaţa-i se duse, pe urmă departe de acolo Dânsul căzu şi la asta privea uluită mulţimea.</p>
               <p>         Deci Merione ca plată a luat cele zece băltage, Teucru ca dar a primit la corăbii topoarele toate.</p>
               <p>         Dar mai aduse viteazul o suliţă lungă şi-o puse Jos şi în preţ de un bou o căldare-nflorată-n podoabe, Încă pe vatră nepusă. Trăgacii mai meşteri în suliţi Vin să ia parte la joc. Întâiul i-Atrid Agamemnon Şi după el Merione, ortacul lui Idomeneus.</p>
               <p>         Iar Peleianul apoi aşa cuvântează la dânşii: „Ştim, Agamemnon Atride, că eşti mai presus de oricare, Neîntrecut de vânjos şi bun la zvârlitul de suliţi, Ia ca răsplată căldarea şi du-ţi-o în cort la corăbii, Lui Merione, viteazul, noi lancea de faţă-mbia-vom, Dacă cumva te-nvoieşti; e numai o vorbă din parte-mi.”</p>
               <p>         Asta el zise, şi se învoi Agamemnon. Ahile Dete voinicului lancea; întinse şi el lui Taltibiu, Crainicul, vasul frumos de minune să-l ducă la corturi.</p>
            </div>
            <div type="div2">
               <head>         Cântul XXIV</head>
               <p> Luptele gata fiind, se împrăştie oastea şi merge Fieştecare la cort. Şi-n vreme ce toţi la corăbii Cată de cină şi somn, el singur Ahile veghează, Plânge-amintindu-şi de dragul prieten şi nu-l mai cuprinde Somnul atotdomnitor. Se suce-ntr-o parte şi-ntr-alta, Cugetă ce inimos şi bărbat mai fusese Patroclu, Bietul, prin câte trecură-mpreună şi câte necazuri Mai pătimiră-n război şi la trudnice drumuri pe mare.</p>
               <p>         El şi-aminteşte de toate şi varsă şiroaie de lacrimi Tot zvârcolindu-se-n pat, se culcă pe spate, pe dungă, Ba câteodată pieptiş, la urmă se scoală-n picioare, Umblă pe mal rătăcind şi treapădă pân'ce acolo Se pomeneşte cu zori revărsate pe ţărm şi pe mare.</p>
               <p>         Caii cei repezi atunci Ahile şi-nhamă şi leagă Leşul lui Hector, începe să-l tragăne-n dosul telegii Şi movilitul mormânt de trei ori aşa ocolindu-l, Stă odihnindu-se-n cort şi cu faţa prin pulbere lasă Trupul lui Hector lungit. Avea însă milă de Hector Zeul Apolon şi trupul, chiar mort, îl feri de sluţire, L-acoperi peste tot c-o pavăză mare de aur, Numai ca nu cumva pielea să-i scrijile la tăvălire.</p>
               <p>         Astfel Ahile pornit, îşi da drumul mâniei pe Hector.</p>
               <p>         Zeii văzură din slavă şi prinseră milă de dânsul Şi porunciră pândeţului Hermes să meargă să-l fure.</p>
               <p>         Asta plăcu tuturor, numai trei împotrivă stătură, Hera şi Palas Atena, şi zeul Cutremur Poseidon, Veşnic aceeaşi fiindu-le ura şi ciuda pe Troia Şi pe al lui Priam norod, şi asta din vina lui Paris, Care jignise pe zâne, când ele la staul veniră, Şi măguli pe-Afrodita în schimb cu-o amară plăcere.415</p>
               <p>         Zile vr'o douăsprezece se scurseră, când la divanul Zeilor Febos Apolon sculându-se, astfel le zise: „Zeilor, ce pătimaşi şi zăcaşi mai sunteţi! Oare Hector Nu v-a jertfit oarecând nici tauri pe-alese, nici capre?</p>
               <p>         Nu vă-nduraţi măcar mort să-l faceţi scăpat ca să fie Dus între-ai săi şi să-l vadă soţia-i şi mama şi fiul, Tată-său Priam şi oamenii lor, ca îndată să-i puie Trupul pe rug şi să-i dea răposatului cinstea din urmă?</p>
               <p>         Ci mai degrabă voi ţineţi cu-acel căpiat de Ahile, Care nici ştie măsura şi cumpătul, şi e cu firea Neîmblânzită pe veci. Sălbatic şi crud e ca leul Care-n trufie şi-n multa-i putere-ncrezut, după hrană Tabără-n turmele bieţilor oameni. Tot astfel Mila din suflet Ahile-şi pierdu şi-i lipsit de ruşine, 416</p>
               <p>         Simţul de care legat e tot răul şi binele lumii.</p>
               <p>         Omul în viaţă se-ntâmplă, fireşte, să-şi piardă pe vreunul Şi mai iubit – pe un frate de-o mamă, ba chiar şi copilul; Dar conteneşte laurmă din plâns şi din vaer, căci soarta Puse răbdare în sufletul cel omenesc. Dar Ahile Nu e destul că-l ucise pe Hector; mai leagă de caru-i Mortul şi-n jurul mormântului soţului său îl târăşte, Batjocorindu-l, şi nu e frumos şi nici bine din parte-i.</p>
               <p>         Ba să ia seama, cât e de viteaz, el să nu ne întarte Orb de mânie-njosind ţărâna cea fără simţire.”</p>
               <p>         Hera braţalba-nciudată pe loc lui Apolon răspunse: „Tu cel cu arcul de argint, cuvintele tale ar fi drepte, Numai de-aţi pune pe-Ahile pe-o treaptă de cinste cu Hector.</p>
               <p>         Ci muritor a fost Hector şi-a supt de la sân de muiere, Iar pe Ahile-l născu o zeiţă, pe care-am hrănit-o Şi am crescut-o eu însămi, ba chiar i-am ales şi bărbatul Care, cum ştii, e Peleu cel iubit de noi toţi ca niciunul, Parte luarăţi cu toţii la nuntă, ba fost-ai la masă, Din alăută zicând, şi tu cel în veci nestatornic417</p>
               <p>         Şi înhăitat cu cei răi.” Dar Zeus răspunse zeiţei: „Hero, fă bine şi nu fi pe zei aşa tare pornită.</p>
               <p>         Drept e că nu sunt aceia de-o teap-amândoi, dar şi Hector Drag ne-a fost nouă, mai drag decât oricare altul în Troia, Mie încai mi-era scump, că nu m-a lipsit de prinoase Dragi şi altaru-ncărcat îmi era cu tot felul de bunuri Şi de fripturi şi de vin, care nouă ne sunt cuvenite.</p>
               <p>         Totuşi eu nu mă-nvoiesc în taină să-l smulgem pe Hector.</p>
               <p>         Nu-i chip s-o facem pe-ascuns, Ahile va prinde de veste, Pentru c-alăturea mama-i veghează şi ziua şi noaptea.</p>
               <p>         Meargă mai bine un zeu să poftească pe Tetis la mine; Vreau să-i dau sfat înţelept, ca Ahile să ia de la Priam Daruri aduse la cort şi să-napoieze pe Hector.”</p>
               <p>         Zise, iar vinteşa Iris dă fuga din cer ca s-o cheme Şi între Samos şi Imbros, ostrovul cu stânci prăvălate, 418</p>
               <p>         Zina s-afundă-n noian şi clocote marea negrie.</p>
               <p>         Dânsa se dă în afund întocmai precum se dă plumbul Undiţei care atârnată de cornul de bou de la ţară419</p>
               <p>         Merge şi peştii cei lacomi de carnea momelii ucide.</p>
               <p>         Iris găsi pe sub boltă de peşteri pe Tetis. În juru-i Zânele mării şedeau adunate. Ea sta între ele Şi-şi căina pe slăvitul fecior, fiind moartea-i menită Tocmai la Troia pe câmp, departe de scumpa lui ţară.</p>
               <p>         Iris s-apropie-ndată de Tetis şi astfel îi zice: „Scoală-te, Tetis, te cheamă doar Zeus de sus, ştiutorul Nestrămutatelor gânduri.” Dar Tetis întreabă pe Iris: „Ce mă vrea oare în ceru-i puternicul zeu? Mi-e ruşine Tristă să viu între zei, că mare, nespus mi-i amarul.</p>
               <p>         Totuşi m-oi duce, că nu e zadarnic cuvântul lui Zeus.”</p>
               <p>         Zise, şi repede aleasa-ntre zâne şi-aruncă pe dânsa Lungă măramă cernită, veşmânt fără seamăn de negru, Şi o porneşte la drum, iar Iris îi trece-nainte, Apa străbat şi din faţă se-nlătură undele mării.</p>
               <p>         Malul pe urmă suind, iau zborul spre cer amândouă, Până ce dat-au de Zeus adânc-văzătorul; în juru-i Stau fericiţii şi pururii zei împreună cu toţii.</p>
               <p>         Tetis şezu lângă el şi Atena se trase deoparte, Hera-i întinse în mână o cupă frumoasă de aur Şi căuta cu tot felul de vorbe s-o mângâie. Tetis Dete potirul golit, iar fiul lui Cronos îi zise: „Văd c-ai venit pe Olimp, o, Tetis, măcar că eşti tristă, Ştiu doar şi eu că pe tine te-apasă durere nespusă, Totuşi eu n-am încotro şi ţi-oi spune de ce eşti poftită.</p>
               <p>         Sfadă-i acuma-ntre zei. Ei nu se unesc de vr'o nouă Zile, şi cearta e pentru Ahile şi trupul lui Hector.</p>
               <p>         Dânşii voiau să trimitem pe Hermes pândeţul să fure Mortul, dar eu lui Ahile doresc să-i adaug mărirea, Vrând să mă bucur de cinstea şi dragostea ta mai departe.</p>
               <p>         Du-te la tabără cât mai curând şi-ţi astâmpără fiul, Spune-i că zeii au ciudă pe el, şi mai mult decât alţii Eu sunt pe el supărat că în furia lui mai opreşte Trupul lui Hector pe câmp la corăbii şi nu vrea să-l deie.</p>
               <p>         Dar să se teamă de mine, mai repede să-l 'napoieze.</p>
               <p>         Eu voi trimite pe Iris să spuie măritului Priam După răscumpărul fiului său să se ducă la corturi, Daruri să dea lui Ahile, ca el să-l îmbune pe dânsul.”</p>
               <p>         Astfel orânduie Zeus, şi ne-mpotrivindu-se Tetis Cea cu picioare-argintii, de sus din Olimp se răpede, Vine la cortul feciorului ei şi acolo-l găseşte Încă din greu suspinând, iar soţii alături de dânsul Trebăluiau pregătindu-i în cort prânzişorul cu carnea De la un mare berbece, pe care-l tăiaseră dânşii.</p>
               <p>         Şi-apropiindu-se atunci de Ahile cinstita lui mamă Şi netezindu-l, aşa începu a-i vorbi părinteşte: „Dragul meu fiu, până când cu vaietul şi cu oftatul Ai să te mistui tânjind şi n-o să mai guşti din bucate, Nici ai să dormi? Că pe lângă odihnă şi dragostea-i bună, Nu vei trăi doar, copilul meu, vreme-ndelungă. De-aproape Moartea te paşte de-acum şi-a soartei neînvinsă putere.</p>
               <p>         Ia însă grabnic aminte o veste ce-aduc de la Zeus: Dânsul îmi spuse că zeii au ciudă pe tine şi însuşi Mai decât zeii ceilalţi, că tu astfel, orbit de mânie, Trupul lui Hector îl ţii la corăbii şi nu-l dai acasă.</p>
               <p>         Las' să-l răscumpere-ai lui şi ia cuvenitele daruri.”</p>
               <p>         Iar Peleianul aşa învoindu-se, mamei răspunse: „Fie cum zici. De la mine să-l ia cine plată mi-aduce, Dacă-i porunca cu tot înadinsul din partea lui Zeus.”</p>
               <p>         Astfel atunci la corăbii, în tabără, mama şi fiul Şi-au cuvântat amândoi şi-au tot tăinuit laolaltă.</p>
               <p>         Tocmai şi fiul lui Cronos spre Ilion mână pe Iris: „Lasă, tu Iris, Olimpul şi repede du-te la vale Până la Troia şi-acolo-n cetate dă veste lui Priam, Drumul să ia spre corăbii, de vrea să-şi răscumpere fiul Şi să-lîmpace pe-Ahile aducându-i o sumă de daruri, Singur să meargă, să nu-l însoţească din Troia niciunul.</p>
               <p>         Numai un crainic să-i fie tovarăş, un om mai în vârstă, Care să-i hăţuie mulii şi bine-nrotata-i căruţă Şi să-i aducă pe fiul său mort înapoi în cetate.</p>
               <p>         N-are să-i pese de moarte, să n-aibă de asta vreo teamă, Călăuzit va fi el de un zeu, de feciorul meu Hermes, Până ce, aşa însoţit, o s-ajungă pe-aproape de-Ahile.</p>
               <p>         Dus el o dată fiind în cortu-i, nici însuşi Ahile N-o să-l omoare, nici altuia dintre ai lui să-l atingă Nu-i va da voie, căci nu e nebun ori nerod ori un proclet, Ba o să-l cruţe mai mult, ca pe unul venit spre rugare.”420</p>
               <p>         Zice, iar vinteşa Iris purcede din cer, se coboară Până la Priam şi-ntâmpin-acolo doar bocet şi vaier.</p>
               <p>         Stau cu părintele lor în ograda palatului fiii Şi-udă cu lacrimi veşmintele lor. Între dânşii moş Priam Şade-nvelit pe de-a-ntregul în mantie. Capul, grumazul Craiului pline sunt încă de pulberea şi de ţărâna Care, pe jos tăvălindu-se, şi le-aruncase el singur.</p>
               <p>         Fetele lui şi nurorile-i stau şi se vaietă-n casă, Toate cu jale amintindu-şi de mulţii voinici, de bărbaţii Care zăceau fără viaţă răpuşi de Ahei pe câmpie.</p>
               <p>         Iris s-apropie-ndată de Priam şi-ncet la ureche Vestea începe a-i şopti, iară el se cutremură-n faţă-i: „Dardaniene, rămâi liniştit şi să n-ai nici o teamă, Nu vin aici ca duşman la tine, n-am cugete rele, Vin numai binevoind. Eu sunt vestitoarea lui Zeus.</p>
               <p>         El de departe, în marea lui milă şi grijă de tine, Te sfătuieşte să mergi pe fiul tău drag să răscumperi Şi să-l împaci pe-Ahile aducându-i o sumă de daruri.</p>
               <p>         Singur să fii şi să nu te-nsoţească din Troia nici-unul, Numai un crainic să-ţi fie tovarăş, un om mai în vârstă, Care să hăţuie mulii şi bine-nrotata căruţă Şi să-ţi aducă pe fiul tău mort înapoi în cetate.</p>
               <p>         Ţie de loc să nu-ţi pese de moarte şi nici să te sperii, Doar vei avea călăuză pe Hermes, odrasla lui Zeus, Până ce, aşa însoţit, vei ajunge pe-aproape de-Ahile.</p>
               <p>         Cum o să fii tu o dată în cortu-i, pe tine nici dânsul N-o să te-omoare, nici altuia dintre ai lui să te-atingă N-o să-i dea voie, căci nu e nebun ori nerod ori un proclet, Ş-o să te cruţe mai mult ca pe unul venit spre rugare.”</p>
               <p>         Asta-i cuvântă şi piere deodată din faţă-i zeiţa.</p>
               <p>         Priam dă fiilor zor să înhame doi muli la căruţa-i Bine-nrotată şi-un coş împletit pe deasupra să lege.</p>
               <p>         Dânsul apoi se coboară-ntr-o-naltă cămară boltită, Toată din scânduri de chedru, bucşită de dalbe odoare, Şi pe crăiasa Hecuba ocheamă la el ca s-o-ntrebe: „Biată nevastă, să-ţi spun. Un glas mi-a venit de la Zeus Drumul să iau spre corăbii, de vreau să răscumpăr pe Hector Şi să-l împac pe Ahile aducându-i o sumă de daruri.</p>
               <p>         Rogu-te totuşi să-mi spui: Ce crezi tu de una ca asta?</p>
               <p>         Straşnic mă-ndeamnă pe mine dorinţa şi gândul mă bate Drumul să iau spre corăbii prin tabăra mare, spre dânsul.”</p>
               <p>         Asta-i vorbi şi femeia dând ţipăt de groază-i răspunse: „Vai mie, unde-i a ta-nţelepciune, cu care în lume Peste hotare şi-n ţară-nainte vestit te făcuseşi?</p>
               <p>         Cum îţi mai trece prin minte tu singur să pleci la corăbii Şi să dai ochi c-un duşman care odată-ţi răpuse Fii aşa mulţi şi viteji? Eşti tare la suflet ca fierul.</p>
               <p>         Cum te-ar vedea el în faţă şi pune-va mâna pe tine, Fiară cum este de crud şi păgân, o să tabere asupra-ţi Fără cruţare şi milă. De aceea să stăm noi acasă Şi să-l jălim de departe pe Hector. Aşa i-a fost scrisa De la-nceput, de când eu îl născui, după torsul ursitei, Cânilor hrană s-ajungă, departe de tata-i şi mama, Lâng-acea bală de om, din care muşcare-aş cu dinţii Inima-i neagră s-o-nghit, să pot să-mi răzbun pe sărmanul Hector al meu, care n-a fost mişel, ci de-a pururi în fruntea Neamului sta ca un turn şi tot apăra pe bărbaţii Şi pe femeile noastre şi nu se da-n lături de frică.”</p>
               <p>         Se-mpotrivi însă Priam şi astfel Hecubei răspunse: „Vreau să mă duc negreşit. Deci nu mă opri şi ca buha Nu mai cobi în odaie de-a surda, că n-ai să mă clatini.</p>
               <p>         Dacă îndemnul venea de la un muritor de pe lume, Fie chiar un ghicitor sau un zodier sau un preot, Nu-i dam crezare, ce-am fi socotit că puteau să se-nşele; Dar eu în faţă pe zeu l-am văzut şi auzitu-i-am glasul, De-asta şi-ndată voi merge, că zisele-i nu sunt deşerte.</p>
               <p>         Dacă sortit mi-i să mor prin tabăr-Aheilor, iată, Viaţa mi-o dau bucuros, în clipă strivească-m-Ahile, Când mi-oi cuprinde feciorul şi m-oi sătura de bocire.”</p>
               <p>         Zice, la sipete merge, deschide capacele dalbe, Scoate din ele vr'o douăsprezece velinţe frumoase, Douăsprezece aşternuturi şi-atâtea covoare de paturi, Mantii şi haine de pus dedesubt câte douăsprezece.</p>
               <p>         Aur apoi cântărind de zece talanţi mai ridică, Patru lighene mai ia şi-o pereche de lucii tripeduri Ş-un giuvaer de pahar, o minune ce-i deteră tracii, Când pe la dânşii fusese ca sol; nici odorul acela Nu şi-l mai cruţă bătrânul oprindu-l în casă, c-atâta Vrea să-şi răscumpere fiul. Apoi începu el s-alunge Oamenii strânşi în pridvor şi-i tot ocăra cu mânie: „Voi păcătoşi şi nemernici, căraţi-vă! N-aveţi acasă Jale şi voi, de veniţi să-mi aduceţi necaz? Oare credeţi C-ar fi nimica durerea-mi cea dată de zei, că pierdut mi-i Cel mai de frunte fecior? Dar şi voi în curând veţi simţi-o Pierderea lui, că de-acuma, când mort este el, o să fie Multmai uşor să vă secere la bătălie duşmanii.</p>
               <p>         Eu însă-aş vrea să mă mistui pe lumea cealaltă, să nu-mi văd Troia cu ochii cumva năruită de tot şi pustie.”</p>
               <p>         Zise gonind cu toiagul pe oameni. Pe poartă ieşiră Toţi alungaţi de bătrânul grăbit, care-apoi făcea gură; Tot îşi mustra pe feciori, pe Helen, pe-Agaton, pe Paris, Pe Antifon şi Pamon, pe Dionte şi pe Hipotoos, Pe Deifob, pe voinicul Polites. Acestora nouă El le da zor şi aşa se răstea cu glas tare la dânşii: „Haide, mişcaţi-vă, fii moleşiţi şi netrebnici. Mai bine Moartea pe voi vă cosea la corăbii în locul lui Hector.</p>
               <p>         Vai mie, nenorocitul! Avut-am în Troia feciorii Cei mai viteji, dar niciunul din ei nu-mi trăieşte; nici Mestor Cel deopotrivă c-un zeu, nici meşteru-n lupta din care, Bietul Troilos, nici Hector, un zeu între oameni, viteazul Care părea tuturora că nu-i fiu de om, ci al unui Nemuritor. Au pierit în război şi-mi rămase doar pleava.</p>
               <p>         Toţi mincinoşii, mişeii, vitejii la horă şi jocuri, Hoţii de capre şi miei ai supuşilor noştri din ţară.</p>
               <p>         Hai, vă urniţi mai degrabă şi faceţi-mi gata căruţa Şi încărcaţi-o cu toată povara de-aici, că vreau iute Drumul s-apuc.” Şi temându-se dânşii de-a tatălui gură, Scoaser-afară din grajd căruţa frumos întocmită, Nouă de tot, sclipitoare, şi coşul legară de chelnă.</p>
               <p>         De la perete din cui după asta desprinseră jugul Mulilor, lemn de cimşir cu un bumb, cu inele deasupra, Iute-l cărară din grajd cu pielea cea lungă de nouă Coţi şi la capătul oiştei bine-strujite pe urmă Ei l-aşezară frumos, la cui îi trecură belciugul Şi pe de lături la bumb de trei ori cureaua legară Şi-o înnodară la capăt şi o-ntoarser-apoi la ţuguiul Oiştei. Luând după asta din casă mulţimea de daruri Pentru răscumpăr, le-aduseră-ndată şi le-ngrămădiră Toate-n căruţă. – nhămară şi mulii cei tari de copită, Harnici să tragă la drum, un dar fără preţ, care fuse Dat de prietenii mizi lui Priam cândva. Înhămară Şi telegarii ce-n ieslele lui lustruite bătrânul Însuşi cu mâna-i hrănea. Şi pe când la palat în ogradă Priam şi crainicul, oameni cu minte, cătau de gătitul Carelor, iată s-apropie îndurerată Hecuba Şi cu o cupă de aur în mână îmbie pe soţul ei Priam Paos de vin să închine lui Zeus naintea plecării.</p>
               <p>         Stete în faţa telegii, apoi începu să-l îndemne: „Ia şi închină lui Zeus, te roagă de el să te-ajute De la duşmani să ne vii înapoi, dacă vrei la corăbii Numaidecât să te duci, măcar că eu sunt împotrivă.</p>
               <p>         Nu-ntârzia să te rogi de Părintele nostru din nouri, Care de sus, de pe Ida, ne străjuie-ntreagă cetatea.</p>
               <p>         Cere un semn de la el, să facă pe cea mai iubită Şi mai puternic-a lui zburătoare să-ţi iasă pe dreapta, Singur cu ochii s-o vezi şi aşa, bizuindu-te-n zboru-i, Mai cu nădejde prin oastea duşmană să mergi la corăbii.</p>
               <p>         Dacă se-ntâmplă ca piaza cea bună să nu ţi-o trimită Cel caretună-n văzduh, te povăţuiesc cu-nadinsul, Oricât de mult ţi-ar fi dorul, să nu pleci cumva la corăbii.”</p>
               <p>         Zise bătrânul aşa la îndemnul acest-al crăiesei: „Am să te-ascult bucuros şi ţi-oi face pe plac, o, femeie; Bine-i cu braţele-ntinse să ceri îndurarea lui Zeus.”</p>
               <p>         Asta bătrânul rostind, porunci unei roabe s-aducă Apă curată să-i toarne pe mâni. Iar femeia şi vine Apă-aducând, un ulcior şi în mâna cealaltă ligheanul.</p>
               <p>         După ce craiul se spală, ia cupa din mâna soţiei; Stând dup-aceea-n ogradă, la mijloc, începe să-nchine Vin şi, cu ochii spre cer, îşi îndreaptă rugarea şi zice: „Zeus părinte, prea-nalte, slăvite stăpân de pe Ida, Fă să mă-ntâmpine Ahile cu prietenie şi milă.</p>
               <p>         Scoate-mi în cale semn bun de la pasărea cea mai iubită Şi mai puternic-a ta zburătoare, să-mi iasă pe dreapta.421</p>
               <p>         Însumi cu ochii s-o văd şi aşa, bizuindu-mă-n piază, Mai cu nădejde prin oastea duşmană să merg la corăbii.”</p>
               <p>         Asta grăi rugător. Auzindu-l, Atotînţeleptul Piază mai bună din toate-i trimite degrabă, un vultur Negru la pene, prădalnic, acel care-i zice tărcatul.</p>
               <p>         Cât se deschide la uşa cămării înalte din casa Unui bogat o pereche de bine-ncheiate canaturi, Tot aşa late se-ntind şi-ale pasării aripi când zboară Peste cetate din dreapta. Ei, cum îl văzură, deodată Se-nveseliră cu toţii şi-n inimă se-nviorară.</p>
               <p>         Iute bătrânul se urcă în neteda chelnă şi mână Caii pe poarta din curte sub tinda cea răsunătoare.</p>
               <p>         Carul cu roate-mpătrite îl trag înainte jugarii Cei îndemnaţi de mintosul Ideos, iar caii din urmă Vin, îi zoreşte bătrânul cu biciul în mână, de-aleargă Fuga de-a lungul cetăţii. Ai lui cei de-acasă-l urmează Toţi şi cu bocete-l plâng parcă dânsul ar merge la moarte.</p>
               <p>         Când se coboară de sus din cetate şi-ajung pe câmpie, Drumul apucă-napoi şi în Troia se-ntorc ai lui Priam Gineri şi fii. Iar pe ei amândoi, când pe şes se iviră, Zeus cu ochii cei ageri de sus îi văzu şi-l cuprinse Mila de bietul bătrân şi îndată grăi către Hermes: „Fiul meu Hermes, tu care mai mult decât alţii te bucuri Să însoţeşti pe un om şi ruga i-asculţi după voie, Du-te şi fii călăuzul lui Priam spre-Ahei la corăbii, Astfel ca nimenea dintre Danai să nu prindă de veste, Nici să nu-l vadă pe el până nu va sosi la Ahile.”</p>
               <p>         Zise. Şi ucigătorul lui Argos i-ascultă porunca.422</p>
               <p>         Numaidecât la picioare-şi-nnoadă sandale de aur Mândre şi dumnezeieşti, care-l poartă pe apele mării Şi pe uscatul întins fără margini, întocmai ca vântul.</p>
               <p>         Ia după asta toiagul, cu care pe oameni i-adoarme Ori pe-adormiţi îi deşteaptă din somn, după cum îi e vrerea, Şi cu toiagul în mână s-avântă din cer olăcarul.</p>
               <p>         Repede spre Helespont şi la Troia soseşte, şi-acolo Merge pe drum ca un tânăr din viţă domnească mărită; Barba-i mijeşte şi-i farmecă-ntreagă făptura-i în floare.</p>
               <p>         Priam şi crainicul, când au trecut de mormântul lui Ilos, Caii şi mulii pe drum îşi opriră la râu să-i adape.</p>
               <p>         Noapte era şi-ntuneric atunci pe pământ se lăsase.</p>
               <p>         Crainicul tot iscodind cu privirea-i pe-aproape, deodată Vede pe Hermes şi-n tremur de spaimă-i şopteşte lui Priam: „Dardaniene, ia seama. Ne trebuie acum chibzuinţă.</p>
               <p>         Uite că vine un om şi mă tem că pe loc ne omoară.</p>
               <p>         Hai să fugim noi călare-napoi, să dăm drumul căruţei, Ori să-i cădem la picioare smeriţi, să-l rugăm să ne cruţe.”</p>
               <p>         Zice, şi Priam se tulbură, teamă grozavă-l cuprinde.</p>
               <p>         Se înfioară pe trup şi de tot i se moaie genunchii; Stă buimăcit, dar s-apropie zeul cel darnic în bunuri Şi pe moş Priam de mână luând, începu să-l întrebe: „Taică. – ncotro apucat-ai aşa cu catârii şi caii Noaptea prin bezna pustie, când oamenii dorm în odihnă?</p>
               <p>         Cum nu te temi de Ahei, care încă mai fierb de mânie?</p>
               <p>         Ştii că-s aici pe aproape duşmanii şi răuvoitorii.</p>
               <p>         Dacă vreunul din ei ar vedea că duci aste scumpeturi Pe întuneric aşa, oare ce te vei face, sărmane?</p>
               <p>         Doar un moşneag e tovarăşul tău şi tu nu mai eşti tânăr Ca să te poţi apăra, dac-ai fi încolţit înainte.</p>
               <p>         Nu-ţi fac eu ţie vreun rău, ba chiar te-oi lua-n apărare Faţă de oricare altul, că tare te-asemeni cu tata.”</p>
               <p>         Zise bătrânul atunci la vorbele-aceste-a lui Hermes: „Fiule. – ntocmai aşa e cum zici, tu ai toată dreptatea.</p>
               <p>         Dar şi pe mine un zeu mă păzeşte şi mâna-mi întinde Spre-ajutorare, că iată-mi trimise în cale pe-un astfel De călător cum eşti tu, de minune la stat şi la faţă, Bun şi cu minte; noroc de părinţii cu astfel de mladă.”</p>
               <p>         Dar mai adause harnicul zeu, ucigaşul lui Argos: „Drept este taică, ce-ai spus, că zeii te-ajută pe tine.</p>
               <p>         Dar lămureşte-mă încă, şi spune-mi curat adevărul, Duci undeva la străini departe odoarele aceste Multe şi nepreţuite şi vrei să le mântui acolo?</p>
               <p>         Ori că de acuma de frică începeţi voi Troia cu toţii S-o năpustiţi, dacă mort e feciorul tău Hector, întâiul Printre viteji, că el nu se lăsa mai pe jos de ai noştri.”</p>
               <p>         Ast-auzind, începu să-l întrebe bătrânul: „Dar spune-mi, Dragul meu, cine eşti tu şi din care părinţi şi de unde?</p>
               <p>         Tare de bine ai vorbit de fiul meu şi de-a lui moarte.”</p>
               <p>         Craiului zise strădalnicul zeu, ucigaşul lui Argos: „Mă iscodeşti şi mă-ntrebi despre Hector, mărite moş Priam.</p>
               <p>         Eu l-am văzut, am fost martor adeseori în bătălia Cea-nălţătoare şi-n vremea când Hector, ajuns la corăbii, Tot secera pe Ahei sfâşiindu-i cu lancea de-aramă.</p>
               <p>         Noi cu mirare stăteam de departe privind, căci Ahile Nu ne lăsa să ne batem, c-avea el mânie pe-Atride.</p>
               <p>         Eu sunt tovarăşul lui, pe mare am venit împreună, Sunt mirmidon după neam, Polictor îmi este părinte.</p>
               <p>         El e bogat şi acuma-i cu pletele albe ca tine, Are vr'o şase feciori, al şaptelea-s eu. Aruncat-am Sorţul şi mie-mi căzu la război să-l urmez pe Ahile.</p>
               <p>         De la corăbii acuma pe câmp am ieşit, că de mâne Au să-mpresoare cetatea din zorile zilei Aheii.</p>
               <p>         Nu mai pot ei să mai steie, că prea sunt grăbiţi să se bată, Nici căpitanii nu-i chip să-i mai ţie în loc la corăbii.”</p>
               <p>         Dar mai întreabă din nou după asta bătrânul pe Hermes: „Dacă faci parte din oamenii cei care ascultă de-Ahile, Rogu-te, spune-mi atunci şi nu-mi tăinui adevărul: Oare copilul meu zace cumva la corăbii? Ori trupu-i Fu ciopârţit de Ahile şi cânilor dat să-l înghită?”</p>
               <p>         Hermes, al zeilor sol, din nou îi răspunse lui Priam: „Nu se-nfruptară din el, bătrâne, nici corbii, nici cânii, Ci neatins ca-nainte tot zace lungit la Ahile Lângă corabie-n cort şi, măcar că sunt douăsprezece Zile de când este mort, el tot nu e putred şi nu-l rod Viermii aşa cum se-ntâmplă cu cei care cad la războaie.</p>
               <p>         Drept e că-n jurul mormântului soţului său Patroclu L-a tăvălit Peleianul, de cum s-a făcut dimineaţă, Nu l-a stropşit însă el. Şi tu l-ai vedea cu mirare, Cum se păstrează el fraged, cu pielea spălată de sânge Şi nepătată de fel. Închise sunt ranele toate Câte avusese, c-a fost ciuruit de-o mulţime de suliţi.</p>
               <p>         Iată cum zeii cei nemuritori îngrijesc de viteazul Hector, deşi el e mort, că prea le-a fost drag tuturora.”</p>
               <p>         Asta el zice, iar Priam se bucură şi-i cuvântează: „Fătul meu, bine-i cum vezi să dai cuvenitele daruri Zeilor. Fiul meu, cât a fost viu, dacă fost-a vro'dată, N-a dat uitării nicicând acasă la dânsul pe zeii Cei din Olimp, de aceea nu-l uită nici ei după moarte.</p>
               <p>         Ia însă darul acesta frumos, o cupă de la mine, Şi mă fereşte de rău şi petrece-mă cu ajutorul Zeilor până sosi-voi prin tabără-n cort la Ahile.”</p>
               <p>         Harnicul zeu, ucigaşul lui Argos, îi zice lui Priam: „Mă ispiteşti ca pe unul mai tânăr, dar n-ai să mă-ndupleci Darul acesta să iau de la tine, să trec peste-Ahile.</p>
               <p>         Mie mi-e teamă de el şi cugetul prea nu mă lasă Să-l micşorez casă nu mi se-ntâmple vr'un rău dup-aceea.</p>
               <p>         Dar ca tovarăş de drum, şi pân' la slăvitul meu Argos Eu te-aş petrece cu drag pe uscat şi pe mare şi nimeni Nu s-ar atinge de tine, tovarăşul nesocotindu-ţi.”</p>
               <p>         Asta lui Priam grăind, se suie degrabă-n teleagă Zeul câştigului, biciul şi frânele repede-apucă Şi înstrunează la mers mai tare şi mulii şi caii.</p>
               <p>         Când mai pe urmă sosesc pe la zidul şi şanţul ahaic, Dau de străjeri veghetori care-şi cată de cină, dar zeul Somn tuturora pe ochi picurând, îi făcu să adoarmă Toţi, iar el poarta deschise şi-mpinse zăvoarele porţii, Duse-năuntru pe Priam şi carul cu scumpele daruri.</p>
               <p>         Ei-naintară pe urmă şi merser-aproape de cortul Cel răsărit, care Domnului lor l-au durat mirmidonii, Scânduri de brad retezând, şi l-au învelit după aceea Stuhul stufos secerând de pe luncă, din mlaştini de baltă, Pari îndesiţi au bătut şi făcut-au aşa împrejurul Cortului mare ogradă, şi poarta era întărită Numai c-o grindă de brad ca zăvor. La deschiderea porţii Sau la închiderea ei trei oameni umblau cu zăvorul, Numai Ahile-ntre-Ahei putea să-l împingă şi singur.</p>
               <p>         Hermes acolo deschide bătrânului, intră-n ogradă Şi spre Ahile cu scumpele-i daruri îl duce pe Priam Şi din teleagă sărind, aşa-i se destăinuie dânsul: „Află, bătrâne, că eu sunt un zeu fără moarte, sunt Hermes.</p>
               <p>         Tata de sus mă trimise la tine să-ţi fiu călăuză.</p>
               <p>         Însă eu trebuie acum să mă-ntorc înapoi. Lui Ahile Nu voi de loc să m-arăt, că nu se cuvine ca astfel Zeii cei nemuritori să ţie la oameni pe faţă.</p>
               <p>         Intră tu singur la el şi-aruncă-te-acum la picioare, Roagă-l în numele tatălui său şi al mamei, zeiţa, Şi al iubitului fiu, că poate să-l moi pe-Ahile.”423</p>
               <p>         Hermes, acestea rostind, pe naltul Olimp se întoarse.</p>
               <p>         Craiul Priam atunci în pripă din car se coboară Şi pe Ideos îl lasă s-aştepte în loc şi să ţie Caii şi mulii de frâu. El merge de-a dreptul în casă Unde iubitul lui Zeus Ahile şedea, şi-năuntru El îl găsi pe viteaz. Tovarăşii stau mai deoparte, Numai Alchimos războinicul şi Automedonte voinicul Harnici umblau împrejuru-i. Abia contenise Ahile Din ospătat şi băut şi încă sta masa gătită; Marele Priam atunci se furişă-n cort şi de-aproape Cade-naintea viteazului îngenunchind şi sărută Ucigătoarele-i mâni, care aşa de mulţi fii i-omorâră.</p>
               <p>         Cum oarecine când cade-n păcate şi făptuie-n ţară Moarte de om şi, fugind la străini, se strecoară-n căminul Unui bogat, de se uită cu toţii la el şi se miră; Astfel se miră şi-Ahile uimit la vederea lui Priam Cel ca un zeu de-arătos; ba se miră şi soţii şi cată Unii la alţii. Iar Priam aşa începu să se roage: „Adu-ţi aminte c-ai tată şi tu, o, slăvitule-Ahile, Şi eca mine şi el pe pragul amar de necazuri Al bătrâneţii, şi poate vrăjmaşii vecini îl împilă, Şi-l amărăsc şi nu-i nimeni să-l scape de rău şi de jale.</p>
               <p>         Dânsul încai auzind de departe că tu eşti în viaţă, Tot se mai bucură-n sine şi trage nădejde să-şi vadă Fiul iubit de la Troia odată venind. Numai eu sunt Bietul cu totul de plâns, că-n marea cetate, în Troia, Mulţi fii aleşi am avut şi nu-mi mai rămase niciunul.</p>
               <p>         Fost-au la număr cincizeci, când Aheii la noi năvăliră.</p>
               <p>         Nouăsprezece din ei îmi erau din o singură mamă, Iar pe ceilalţi mi-i născuseră alte femei în palate.</p>
               <p>         Zeul războiului Ares răpuse din ei o mulţime.</p>
               <p>         Singurul care-a mai fost al oraşului sprijin, şi-al nostru, Tu l-ai ucis mai deunăzi, când el se lupta pentru ţară, Scumpul meu Hector! De dragu-i venit-am aici. De la tine Voi să-l răscumpăr pe el şi-ţi aduc o grămadă de daruri.</p>
               <p>         Teme-te, Ahile, de zei şi de mine te-ndură amintindu-ţi C-ai şi tu tată bătrân. Ba eu sunt mai vrednic de milă, M-am biruit şi făcut-am ce n-a făcut nimeni pe lume, Mâna ce crud îmi ucise feciorul am dus-o la gură.”</p>
               <p>         Zise, şi-un dor de părinte şi-o jale-i stârni lui Ahile.</p>
               <p>         El pe moşneag apucându-l de mână, domol îl împinse Şi se porniră pe plâns amândoi. Unu-şi plânge feciorul, Plânge cu hohote lungi, întins la picioare-naintea Celuilalt, care iar după tată-său plânge, ba geme După prieten şi casa răsună de plâns şi de vaier.</p>
               <p>         După ce-Ahile se satură de tânguit şi suspinuri Şi de pe piept îşi descarcă povara de dor şi de jale, Sare din scaun îndată, de mână ridică pe craiul, Milă fiindu-i de capul cărunt şi de barba căruntă Şi-nduioşat dup-aceea lui Priam aşa-i cuvântează: „Nenorocite, e drept că multe dureri te răzbiră.</p>
               <p>         Mare curaj ai avut să vii singur aici la corăbii Şi să dai ochi cu un om care-o droaie de fii îţi răpuse, Tineri cu toţii voinici. Eşti tare la suflet ca fierul.</p>
               <p>         Scoală şi şezi, odihneşte-te-acolo pe scaun, mai bine-i Să îngropăm în noi înşine-amarul, măcar că ne doare.</p>
               <p>         Bocetul cel fioros şi plânsul nimic nu ne-ajută; Asta e soarta ce zeii croiră sărmanilor oameni, Viaţa să-şi ducă-n durere, iar lor de nimic nu le pasă.</p>
               <p>         Două butoaie se află-n Olimp pe podeala lui Zeus, 424</p>
               <p>         Unu-i butoiul de rele, celalt e butoiul de bunuri.</p>
               <p>         Când un amestec din ele cuiva între oameni dă Zeus, Nenorocirea-l aşteaptă, dar are şi parte de bine.</p>
               <p>         Dacă-i dă însă necazuri, îl face batjocura lumii, Foamea pe sfântul pământ îl adulmecă fără de milă Şi-umblă săracul pribeag, oropsit de zei şi de oameni.</p>
               <p>         Daruri frumoase din naştere-i deteră zeii tot astfel Tatălui nostru Peleu, de n-avea potrivă pe lume De norocos şi bogat. Sub sceptru-i erau mirmidonii Şi-l însoţiseră zeii cu o zeiţă pe el, muritorul.</p>
               <p>         Dar şi asupra-i osânda trimise un zeu ca să fie Nemoştenit de-a lui viţă domnească-n palat şi-n domnie; Singurul fiu care-l are, menit e să moară devreme.</p>
               <p>         Nu pot eu grijă să-i port, deşi bătrâneţea-l ajunse, Prea sunt departe de el, ca să chinui pe-ai săi şi pe tine.</p>
               <p>         Odinioară auzeam că şi tu aveai parte de bine Şi că din Lesbos, ostrovul domnit de Macar, până-n ţara Frigiei şi până unde se-ntinde la deal Helespontul Nemărginit, erai tată şi Domn fericit ca niciunul.</p>
               <p>         Însă din ziua când pacostea asta ţi-aduseră zeii, Ai împrejur la cetate tot crunte bătăi şi măceluri.</p>
               <p>         Rabdă şi nu-ţi strica inima-n veci cu jelitul, mâhnirea După viteazul tău fiu nu poate nimic să-i ajute, N-o să-l învii, ba mai iute pe cap o să-ţi vie şi alta.”</p>
               <p>         Dar arătosul bătrân aşa lui Ahile-i răspunde: „Nu mă sili să mai şed, preamăritule, până ce Hector Neîngropat e în cort, ci dă-mi-l tu mie mai bine, Lasă cu ochii să-l văd; în schimb de la mine primeşte Multele daruri ce-aduc. Dea Domnul s-ai parte de ele Şi să te-ntorci în olatul părinţilor tăi, căci pe mine Tu m-ai lăsat să trăiesc, să mai văd încă raza de soare.”</p>
               <p>         Dar, pe sub gene privind, aşa se-ncruntă Peleianul: „Nu mă mai scoate din fire, bătrâne. Şi eu doar pe Hector Tot mă socot să ţi-l dau. Venitu-mi-a chiar de la Zeus Veste de asta prin mama, copila Bătrânului mării.</p>
               <p>         Bine-mi dau seama, de altfel, şi nu mă înşel, că tu fost-ai Călăuzit de un zeu, ca teafăr s-ajungi la corăbii.</p>
               <p>         N-ar cuteza nici un om în tabăra noastră să vie, Chiar şi un tânăr voinic; nu poate să scape de strajă, Nici nu e lesne să-mpingă zăvorul la porţile noastre.</p>
               <p>         De-asta fă bine şi-ascultă şi nu mă-nteţi în durerea Care m-apasă, de vrei tu în cort să te cruţ ca pe unul Care-mi veni rugător, şi să nu calc porunca lui Zeus.”</p>
               <p>         Asta el zice. Bătrânul se sperie şi se supune.</p>
               <p>         Repede-atunci ca un leu Ahile se saltă pe-afară, Unde-l urmează pe el tovarăşii cei mai de-aproape, Automedonte bărbatul şi-Alchimos, la care viteazul După Patroclu ţinea mai vârtos. Ei încep să deshame Caii curând de la car şi mulii-nhămaţi la căruţă Duc înăuntru pe crainicul care venise cu Priam Şi pe un scaun să şadă-l poftesc. După asta ridică Multele daruri din bine-nrotata căruţă şi lasă Numai vreo două mantale şi-un strai ţesut bine, cu care Leşul să fie-nvelit ca să poată să-l ia în cetate.</p>
               <p>         Cheamă pe urmă femei şi le pune să-l spele, să-l ungă.</p>
               <p>         Dar mai departe, ca nu cumva tatăl să-şi vadă feciorul, Doar se putea ca bătrânul să nu-şi înfrâneze necazul Fiul văzându-şi, şi-Ahile să-şi iasă cumva din sărite Şi să-l omoare pe el şi să calce porunca lui Zeus.</p>
               <p>         După ce trupul spălară femeile şi-l miruiră Şi-l îmbrăcară cu straiul şi haina purtată deasupra, Însuşi Ahile pe braţe luându-l, îl duse pe-o targă Şi-oamenii lui laolaltă-l urcară pe urmă-n căruţă.</p>
               <p>         Zise cu vaiet atunci, la prieten gândindu-se Ahile: „Nu te-nciuda, o, Patrocle, cumva dacă tu auzi-vei Chiar pe tărâmul celalt, că eu am dat leşul lui Hector Tatălui său, luând de la el cuvenitul răscumpăr; Parte din daruri ţi-oi face şi ţie precum ţi se cade.”</p>
               <p>         Asta grăi şi în cort se întoarse-napoi Peleianul Şi aşezându-se ei în jeţu-nflorat de la care Se ridicase, pe partea cealalt-a peretelui, zise: „Iată c-ai voie să-ţi iei pe fecior cum ai vrut, o, bătrâne.</p>
               <p>         El e pe-o targă culcat. Dimineaţa în zorile zilei, Poţi să ţi-l vezi şi să-l duci, dar acum să ne punem la masă.</p>
               <p>         Pofta mâncării simţi mai demult şi pletoasa Niobe După ce douăsprezece odrasle acasă-şi pierduse, Şase copile şi şase copii, şi toţi tineri în floare.</p>
               <p>         Febos Apolon, de ciudă pe dânsa, răpuse cu arcul Cel de argint pe băieţi, iar pe fete Artemis, arcaşa, Pentru că ea se ţinea deopotrivă făloasă cu mândra Maic-a lor Leto, c-avea o mulţime de fii, pe când Leto Numai cei doi, care totuşi pe fiii cei mulţi săgetară.</p>
               <p>         Dânşii stătuseră-n sânge scăldaţi după asta vr'o nouă Zile, că nu era cine pe ei să-i îngroape, că-n stane Zeus schimbase pe oameni, şi zeii cereşti într-a zecea Zi-i astrucară pe morţi. Niobe, sleită de lacrimi, Pâne-a poftit. Iar acuma-i pe-o culme de stânci, pe pustiul Munte Sipilos, pe unde se zice că este adăpostul Zânelor, care se-nşiră la horă pe lâng-Aheloos; Ea împietrită-şi-ndură osânda ce-i deteră zeii.</p>
               <p>         Hai dar şi noi să ne punem la masă, mărite bătrâne, Foamea şi noi s-alinăm; destul îţi vei plânge feciorul, Dus el la Troia fiind, că-i vrednic de prea multă jale.”</p>
               <p>         Zice, se scoală din scaun şi-o albă oiţă înjunghie; Oamenii lui o jupesc şi bine-o gătesc de friptură, Cu-ndemânare o taie felii şi-o trec în frigare Şi rumenind-o frumos, o trag de pe foc dup-aceea.</p>
               <p>         Automedonte bărbatul ia pânea din dalbe panere Şi o împarte la masă, iar carnea-mpărţită-i de Ahile; Mânile apoi şi le-ntind la bucatele gata din faţă.</p>
               <p>         După ce dânşii în cort mâncară de-ajuns şi băură, Priam întors spre Ahile stătea cu mirare privindu-l Cât e de falnic şi mare. – i părea că e-ntocmai ca zeii; Dar şi Ahile se tot minuna înaintea lui Priam, Ce arătos e bătrânul şi ce înţelept e la vorbă.</p>
               <p>         După ce-şi satură ochii privindu-se unul cu altul, Vorba deschide moş Priam întâi lui Ahile zicându-i: „Lasă-mă cât mai curând să mă culc, o mărite viteze, Ca să dormim, s-avem parte de-a somnului dulce odihnă.</p>
               <p>         Nu mi se-nchiseră ochii o clipă sub pleoape din ziua Când pe feciorul meu scump îl răpuseră mânile tale.</p>
               <p>         Veşnic mă vaiet de-atunci şi sufăr noian de durere Şi tăvălindu-mă, zac pe gunoi şi pe iarba din curte.</p>
               <p>         Numai acum am luat din bucate puţin şi gâtlejul Mi-a răcorit băutura, 'nainte nimic nu gustasem.”</p>
               <p>         Zise. Şi-Ahile demândă la oamenii lui şi la roabe Paturi în tindă s-aşeze, s-aştearnă mândreţe de perne Şi-nvelitori porfirii, să întindă deasupra covoare Şi peste toate să puie veşminte mai groase de lână.</p>
               <p>         Fetele-ndat-au ieşit din odaie cu torţele-n mână Şi sârguindu-se iute-au gătit două paturi în tindă.</p>
               <p>         Dar după asta cârtind mai adaose şoimanul Ahile: „Culcă-te, moşule, afară, mi-e teamă cumva să nu vie Fără de veste pe-aici un mai-mare de-ai noştri ca sfetnic Cum e-obiceiul de vin totdeauna să steie la sfaturi.</p>
               <p>         Poate cumva să te vadă în noaptea cea neagră şi iute Şi să te spuie pe loc căpeteniei oştilor noastre, Lui Agamemnon, şi are să fie amânată predarea Mortului. Dar încă una să-mi spui, însă drept, fără înconjur: Cât vrei să ţie jelania şi-ngropăciunea lui Hector, Pentru ca eu pân-atunci să stau şi să-mpiedic oştirea?”</p>
               <p>         Vorba întoarse la asta bătrânul chipos ca şi zeii: „Dacă-mi dai voie şi laşi să serbez îngroparea lui Hector Şi-mi dai răgazul dorit, ce bine mi-ai face, Ahile!</p>
               <p>         Ştii că suntem în cetate închişi şi că noi de departe Lemnele-aducem, din munţi, şi au straşnică teamă Troienii.</p>
               <p>         Mortul acas-am putea să ni-l plângem în vreme de nouă Zile şi să-l îngropăm într-a zecea, să-i dăm şi comândul, 425</p>
               <p>         Şi-n următoarea să-i facem deasupra cenuşii mormântul, Iar într-a douăsprezecea ne-om bate din nou la nevoie.”</p>
               <p>         Zise la asta-nvoindu-se Ahile cel iute ca şoimul: „Fie aşa cum doreşti şi ceri de la mine, bătrâne, Eu în răstimpul de tine cerut voi opri bătălia.”</p>
               <p>         Astfel îi dete cuvânt şi-l strânse de mână cu dreapta Prietenos pe bătrân ca să n-aibă din parte-i vr'o teamă, Ei se culcară în tindă pe-afară şi-acolo dormiră, Priam şi crainicul lui, bătrânii cuminţi, iar în fundul Cortului trainic al său se puse să doarmă şi-Ahile Şi-mbujorata Briseis culcată pe alături de dânsul.</p>
               <p>         Somnul cu farmecul său în odihnă pe toţi domolise, Cât era noapte, dormeau şi bărbaţii războinici şi zeii; Zeul câştigului, Hermes, el singur, veghea şi pe gânduri Noaptea stătea socotind cum el, amăgind pestrăjerii Cei de la poartă. – l va duce pe Priam 'napoi de la vase.</p>
               <p>         De-asta şi merse la el şi de aproape la creştet îi zise: „Nu vrei, bătrâne, să ştii de primejdie şi fără grijă Printre duşmani încă dormi, fiindc-avu milă de tine Şi te scuti Peleianul. Acum, ca să poţi să-ţi răscumperi Fiul, ai dat sumedenii de daruri; de trei ori atâtea Da-vor ai voştri de-acasă ca viaţa să-ţi fie cruţată, Când Agamemnon Atrid şi-Aheii vor şti despre tine.”</p>
               <p>         Astfel îi zice. De teamă bătrânul deşteaptă pe crainic.</p>
               <p>         Zeul înhamă catârii şi caii şi-i mână el însuşi Fuga prin tabără, fără ca vr'unul să prindă de veste.</p>
               <p>         Când au ajuns pe la vadul frumos-curgătorului Xantos Cel cu vârtejuri adânci, care vine din cer, de la Zeus, El, pe bătrân părăsind, s-a întors pe-a Olimpului culme.</p>
               <p>         Zorile-n văl şofraniu luminaseră-ntinderea lumii, Iar călătorii cu plâns şi suspinuri mânau spre cetate Caii, căruţa-ncărcată cu mortul. Şi nu-i văzu nimeni Dintre bărbaţi şi femei fără numai Casandra domniţa, 426</p>
               <p>         Care, de sus din Pergam, frumoasă ca zâna de aur A frumuseţii, zări pe părintele ei în teleagă Cum el venea împreună cu crainicul său spre cetate Şi mai văzu după asta pe mortul întins în căruţă.</p>
               <p>         Dete ea ţipăt şi vaietul ei răsună în cetate: „Repede hai să vedeţi, voi oameni din Troia, pe Hector, Voi care odată vă tot bucuraţi la întorsu-i din luptă Când era viu, că doar el v-a fost bucuria cea mare.”</p>
               <p>         Asta ea zise, şi nu mai sta nici un bărbat în cetate, Nici o femeie, căci toţi erau duşi, copleşiţi de durere: Se-nghesuiră la poartă, ieşiră-naintea lui Priam; Merseră-n fruntea mulţimii nevasta şi mama lui Hector.</p>
               <p>         Ele, 'nainte sărind la căruţă, punând mâna pe capul Mortului, părul îşi smulg şi-n jurul lor plânge norodul.</p>
               <p>         Şi-ar fi rămas ei la poarta cetăţii din zori până-n seară, Tot tânguind şi jălind pe Hector atunci, dacă Priam Nu cuvânta către oameni zorindu-i aşa din teleagă: „Faceţi-mi loc ca să poată străbate căruţa şi plângeţi Până la saţ dup-aceea, când duce-voi mortul acasă.”</p>
               <p>         Oamenii-n lături feriră şi loc îi făcură căruţei.</p>
               <p>         După ce-l duseră în minunatul palat, aşezară Trupul pe patul strujit şi puser-alături să ţie Hangul bocitului doi cântăreţi, care-ndată porniră Cântecul tânguitor; femeile oftau de durere.</p>
               <p>         Bocetu-ncepe întâi Andromaha, soţia lui Hector, După ce braţele-i albe-şi aruncă şi capu-i cuprinde: „Tânăr te-ai dus de pe lume, bărbate, şi-n casă pe mine Văduvă m-ai părăsit şi ni-i încă un prunc copilul, Care-l născurăm sărmanii de noi, şi mă tem că pe dânsul N-o să-l văd mare; -nainte-o să cadă cetatea surpată Din temelie, căci tu ai pierit, veghetorul şi turnul Care-o păzeai, ocrotind pe-ai noştri copii şi pemame.</p>
               <p>         Bietele acum pe corăbii curând vor fi duse-n robie, Fi-voi cu ele şi eu. Tu, scumpe copile, ori fi-vei Rob laolaltă cu mine şi-acolo robi-vei în slujba Josnic-a unui stăpân fără suflet, ori poate pe acolo Vreun duşman, apucându-te învierşunat, de pe ziduri Te va trânti zdrumecându-te jalnic, de ciudă că Hector427</p>
               <p>         I-o fi ucis la război pe un tată, un fiu ori un frate.</p>
               <p>         Pentru că Hector pe mulţi îi făcuse să muşte pământul, N-avea doară milă părintele tău în bătaia cea cruntă; De-asta şi toţi după el se vaietă acum în cetate.</p>
               <p>         Hector, lăsat-ai părinţilor jale şi-obidă nespusă, Dar mai amară-i durerea ce mie murind mi-ai lăsat-o: Mânile nu mi-ai întins din patu-ţi în clipele morţii, Nu mi-ai rostit un cuvânt, o vorbă frumoasă, de care Noaptea şi ziua să-mi tot amintesc şi să plâng după tine.”</p>
               <p>         Astfel bocea şi femeile oftau împreună cu dânsa.</p>
               <p>         Dar şi Hecuba-ncepu să se jeluie amar între ele: „Hector, iubitul meu fiu, odorul meu scump ca niciunul, Drag ai fost zeilor cât ai trăit pe pământ şi de-aceea Ei îngrijiră de tine păzindu-te şi după moarte.</p>
               <p>         Fiii ceilalţi, care-mi fuseră prinşi la război de Ahile, Fură de dânsul vânduţi mai departe pe marea pustie, Pe la ostroave, în Samos, în Imbros şi-n Lemnos pâclosul; Numai pe tine, când el la război te răpuse, de trei ori Te-a tăvălit împrejurul mormântului unde-ngropase El pe Patroclu ucisul de tine, dar totuşi pe dânsul Nu l-a-nviat, pe când tu eşti în casă tot fraged şi proaspăt Tocmai ca unul pe care cu blânde săgeţi îl ucide Febos Apolon, din arcu-i de-argint fără veste lovindu-l.”</p>
               <p>         Astfel bocindu-sea zis, şi în juru-i stârnit-a un vaiet Nepotolit. Şi-a treia-l jeli după asta Elena: „Hector, cumnate, tu, inimii mele mai scump ca oricare Dintre cei mulţi cumnaţi, că doară bărbat îmi e Paris Care m-aduse la Troia, mai bine muream înainte!</p>
               <p>         Iată că-i al douăzecilea an de când eu, oropsindu-mi428</p>
               <p>         Ţara părinţilor mei, venit-am să stau între-ai voştri, Totuşi tu nu mi-ai spus mie o vorbă urâtă şi aspră; Ba chiar, îndată ce-n casă-ncepea să mă certe vreunul Dintre cumnaţi ori vreuna din mândrele mele cumnate Şi-uneori soacra, că bun mi-a fost socrul şi blând ca un tată, Tu te puneai ca un frate, şi prietenos şi cu gândul Păsuitor şi blajin îi opreai potolindu-i necazul.</p>
               <p>         De-asta din suflet pe tine te plâng şi pe mine sărmana, Nemângâiată fiind, că nu mai e altul în Troia Bun şi prieten cu mine, căci spaimă eu sunt tuturora.”</p>
               <p>         Astfel ea plânge şi geme mulţimea cea mare de oameni.</p>
               <p>         Priam bătrânul, atunci pornindu-l, norodului zice: „Mergeţi acuma, Troieni, şi aduceţi-mi lemne-n cetate.</p>
               <p>         N-aveţi vreo teamă că poate v-aşteaptă pândindu-vă Aheii, Căcipetrecându-mă Ahile din tabără-mi spuse că dânsul Nu ne va face vreun rău până-n ziua de-a douăsprezecea.”</p>
               <p>         Asta le zise bătrânul, iar ei la căruţă-nhămară Mule şi boi şi se strânseră-n grabă-naintea cetăţii.</p>
               <p>         Merser-apoi în pădure şi-aduseră-n vreme de nouă Zile puzderii de trunchiuri de lemn şi-n a douăsprezecea Zi din odaie cu plânsete scoaseră trupul lui Hector Şi-l aşezară pe rug şi aprinseră clada de lemne.</p>
               <p>         Iar dimineaţa, când zorile trandafirii răsăriră, Obştea din Troia se strânse la rugul slăvitului Hector.</p>
               <p>         După ce se-ntrulocară şi se înşirară cu toţii, Prinseră-ndată vin negru să toarne şi focul să stingă Până pe unde lăţit era el. Dup-aceea-ncepură Oasele albe s-adune, prietenii, fraţii lui Hector, Care cu toţii jeleau şi aveau faţa-necată de lacrimi.</p>
               <p>         Oasele albe le puseră ei într-o raclă de aur, Le înveliră în pânze subţiri porfirii şi băgară Repede racla în groapa săpată adânc; pe deasupra Stane de piatră-ndesind, rămăşiţele-i acoperiră Şi moviliră pământul; în vreme ce-n jurul movilei Stau păzitorii veghind ca să nu dea năvală Danaii, Când era gata mormântul, Troienii 'napoi se-nturnară, Şi adunaţi, la un praznic de pomină se aşternură Şi ospătară cu toţii la curtea-mpăratului Priam.</p>
               <p>         Astfel a fost prăznuită de ei îngroparea lui Hector.</p>
               <p>         GLOSAR A</p>
               <p>         Abraş, e, adj.: rău, aprig, nărăvaş acioaie: bronz agerit. – ă, adj.: ager, înaripat aiapta (a): a arunca, a răpezi, a îndrepta alac: grâu de primăvară (triticum spelta) alălaie; larmă, vuiet alergaci. – e, adj.: iute de picior, bun alergător aoli (a): a ţipa, a se jelui apriat, adv.: lămurit, curat, clar arete: berbece, batal avan. – ă. adj.: grozav, impetuos, sălbatic B</p>
               <p>         Balţ: văl, hohot, broboadă bătelişte: câmp de luptă beldie: ţeapă de lemn, suliţă blehuit. – ă, adj.: prins în legături de metal boace: glas, strigăt bocnă: izbitură, lovitură brăţat: distanţa între braţele întinse brăţiş, adv.: cu braţele bucşi (a): a umple, a îndesa bucşit. – ă, adj.: plin, înţesat buhni (a): a tuna, a bubui buiac. – ă, adj.: sălbatic, nestăpânit, nebun buluc: grămadă, ceată deasă burdios. – oasă, adj.: pântecos, umflat busta (a da): a da buzna, a se repezi but: ciudă, necaz C</p>
               <p>         Călarnic. – ă, adj.: crescător de cai, mânător de cai căpenie: căpetenie cerbice: ceafă, grumaz chelnă: partea carului de luptă unde-şi aveau locul războinicul şi vizitiul chilos. – oasă, adj.: rezistent la muncă şi oboseală chiomb. – oambă, adj.: întunecat, întunecos chitaci. – e, adj.: care chiteşte, ocheşte cimotie: rudă, neam cincar, adj.: de cinci ani cirtă: timp scurt, fărâmă de timp cleştet: încleştare, luptă înverşunată colăci (a): a îndemna să vie, a duce, a aduna conăci (a): a poposi, a-şi aşeza tabăra cornaci. – e, adj.: cu coarne credincer: slujitor, om de credinţăcrişca (a): a scrâşni cucură: tolbă de săgeţi, toc D</p>
               <p>         Deliu. – e, adj.: temerar, nebun demând: cerere, rugă demânda (a): a cere, a pretinde destruna (a): a slăbi, a destinde deşert, pl. -uri: partea din trup situată sub coaste duium: mulţime, gloată durăt: ropot, tropot, huiet de prăbuşire durdură: învălmăşeală, încleştare E</p>
               <p>         Edec: funie de remorcat, remorcă; fig.: însoţitor, protejat al cuiva F</p>
               <p>         Famen: castrat, eunuc; fig.: păcătos, nemernic focuriu. – e, adj.: ca para focului, de culoarea flăcării G</p>
               <p>         Ghiotura (cu), loc. adv.: câte mult o dată, cu ridicata glotiş, adv.: laolaltă, în ceată greime: greul oştii, partea cea mai vajnică a luptătorilor H</p>
               <p>         Haidos. – oasă, adj.: de bun soi, robust, voinic hamut, pl. -e: hamurile de la gâtul calului hăţuit: mânuirea hăţurilor hoagă: groapă, văgăună hoaspă: pojghiţa boabelor de grâne, pleavă hojma, adv.: mereu hordie: ceată de năvălitori, urdie horhăi (a): a cutreiera, a rătăci I</p>
               <p>         Ilău: nicovală Î</p>
               <p>         Îmbrebena (a): a împodobi, a broda îmbucăţi (a): a face bucăţi îmburda (a se): a se răsturna împletat. – ă, adj.: pletos, împodobit cu plete încăibăra (a se): a se încăiera, a se înşfăca în luptă încălat. – ă, adj.: bine hrănit, gras încord: încordare încrestui (a se): a se ridica, a forma creste încruşit. – ă, adj.: însângerat înduhui (a): a insufla înholba (a): a holba înpumna (a): a strânge în pumn înscruma (a): a preface în scrum, a arde înstolit. – ă, adj.: grupat în stol, strâns în rânduri întreolaltă, loc. adv.: totodată, în acelaşi timp înţănduri (a): a sparge, a transforma în ţăndări J</p>
               <p>         Jarişte: jar, foc, pârjol jgheburos. – oasă, adj.: brăzdat de şuvoaie, cu multe adâncituri jugar: animal de pus la jug, bou jupi (a): a jupui L</p>
               <p>         Levint: voinic, viteaz, oştean limpi (a): a lipăi, a sorbi cu limba lipcă, adv.: neclintit, nedezlipit, morţiş lucietic. – ă, adj.: lucitor M</p>
               <p>         Mas: popas îndelungat, aşezare, reşedinţă măcşeală: necurăţenie, sudoare, sânge mălduri (a): a strânge în malduri, a grămădi măşcat. – ă, adj.: mare, umflat, bulbucat mehenghi. – e, adj.: şiret, priceput, abil milcui (a se): a se alinta, a se milogi, a se linguşi miorcăi (a): a ruga, a implora mânar: cel ce mână, vizitiul muchiat. – ă, adj.: cu muchii, colţuros mul: catâr mulă: catârcă murgan: bou murg mursicat. – ă, adj.: muşcat N</p>
               <p>         Năbui (a): a năpădi, a năvăli năduşi (a): a năbuşi nămaie: oaie nămornic. – ă, adj.: uriaş, imens năprasnă (de): subit, pe neaşteptate năsădi (a se): a se îmbulzi, a se strânge într-un loc nelăut. – ă, adj.: nespălat nestăvit. – ă, adj.: neîmpiedicat, neoprit, neliniştit neştine: fiecine, oricine neteamă: îndrăzneală, lipsă de prudenţă O</p>
               <p>         Obli (a): a gelui, a netezi ol (pl. oluri): oală, cană, glastră ori (a-şi veni în): a-şi veni în fire ortac: ucenic, tovarăş otova, adv.: de-a dreptul, deschis P</p>
               <p>         Palan: gard, întăritură paos: prinos, ofrandă, libaţiune pardos: leopard pălălaie: vâlvătaie, flacără părcan: împrejmuire de lemn, întăritură părnaie: oală mare, vas mare pânzui (a): a înveli în pânze platca: platoşa plean: pradă plesnet: plesnitură, lovitură pluină: burniţă, ploaie poghiaz: expediţie de pradă, incursiune, rătăcire pologi (a): a aşterne la pământ, a cosi posmol: grup, grămadă, mulţime pospai: praful de făină care se depune într-o moară, orice praf subţire pospăi (a): a presăra, a aşterne cu praf potricăli (a): a găuri, a străpunge prădaci. – e, adj.: lacom, prădalnic precădea (a): a se prosterna înaintea cuiva, a implora prejmet: împrejurime, locul dimprejur pricinaş. – e, adj.: pricinuitor de… proaşcă (a da): a da ghes, a lupta cu curaj probozi (a): a înfrunta, a mustra, a cicăli puhoinic. – ă, adj.: care vine sau curge în puhoaie pulpare: cnemide, apărători metalice ale pulpelor R</p>
               <p>         Răpez: avânt, elan răşchira (a): a împrăştia, a risipi rătez: zăvor, clempuş, încuietoare războios. – oasă, adj.: războinic, iubitor de luptă răzni (a): a depărta, a izola robaci. – e; adj.: răbdător, rezistent, muncitor rotilat. – ă, adj.: rotund S</p>
               <p>         Saivan: staul de nuiele, adăpost de vite sămcea: suliţă schilăvi (a): a schilodi scrişca (a): a scrâşni scutier: cureaua (uneori bogat împodobită) care permitea mânuirea scutului sel, pl. seluri: torent, şuvoi semnui (a): a da semne prevestitoare, a lăsa să se înţeleagă sfădălia: sfadă, ceartă sfor: firul apei, curentul din mijlocul râului silhui. – e, adj.: împădurit, acoperit de o pădure deasă smicura (a se): a se frânge (fig.) smomi (a): a momi sodom: mare mulţime, sumedenie somnie: somn sponcă: copcă, cataramă stanişte: loc de odihnă a vitelor, popas, tabără stavă: herghelie stăvi (a se): a se aşeza, a se linişti, a se potoli stoli (a): a rândui în stoluri, a pregăti de luptă strădalnic. – ă, adj.: drumeţ, călător strijelit. – ă, adj.: scrijelit, zgâriat, crestat sufleţire: însufleţire suleget. – ă, adj.: subţire, delicat Ş</p>
               <p>         Şoican: şoiman, viteaz şovâlcăi (a): a şchiopăta şugubina: preţul sângelui, despăgubirea plătită familiei victimei de ucigaş şui. – e, adj.: sucit, nebun T</p>
               <p>         Tabie: întăritură, cetate tăvală, adv.: târâş tăvăliş, adv.: târâş tehui. – e, adj.: prost, uşuratic tiz: cel ce poartă acelaşi nume cu altul tomniu. – e, adj.: de toamnă torocală: mâncare sau băutură amestecată trampă: schimb, troc tuieş. – e, adj.: nebun, fără minte Ţ</p>
               <p>         Ţapeş. – e, adj.: înţepător, ascuţit U</p>
               <p>         Undrea: clavicula urgelnic. – ă, adj.: care împrăştie urgie urmăretec. – ă, adj.: rămas în urmă V</p>
               <p>         Valmă: mulţime deasă, învălmăşeală valmeş, adv.: de-a valma valnic. – ă, adj.: care vine în dealuri, năvalnic văset: mulţime de vase, de corăbii vătală, pl. vătale: piesă a războiului de ţesut în care se fixează spata care bate firul vederos. – oasă, adj.: frumos la vedere, chipeş velit. – ă, adj.: mare, strălucit viitura: apă venită mare şi repede, torent, şuvoi vinteş. – e, adj.: care fuge ca vântul vintriş, adv.: târâş vipt: grâne, alimente, hrană vântui (a): a face vânt (unei arme), a repezi vânzol: vânzoleală, încleştare vladnic. – ă, adj.: mare, voinic vlog: ploaie deasă şi măruntă, burniţă vulvoare: incendiu, văpaie Z</p>
               <p>         Zaplan: om de statură înaltă, robust zănoagă: văgăună, vale în munte zdrumeca (a): a zdrobi zdupui (a): a trânti, a doborî zgoni (a): a scorni zornic, adv. şi adj.: zorit, iute zovon: basma, văl</p>
               <trailer>                                                                                SFÂRŞIT</trailer>
            </div>
            <div type="div2">
               <head>Note</head>
               <p>         1 Invocaţia Muzelor, devenită în tradiţia epică a veacurilor mai noi un banal loc comun, reprezintă în conştiinţa rapsodului străvechi o îndatorire sincer resimţită, izvorâtă din convingerea că meşteşugul poetic e un har dăruit anumitor oameni excepţionali de fiicele lui Zeus.</p>
               <p>         2 Achaioi, Panachaioi sunt nume date în Iliada laolaltă seminţiilor de greci adunaţi sub zidurile Troiei.</p>
               <p>         3 Cei doi fii ai lui Atreu, Agamemnon şi Menelau.</p>
               <p>         4 Ca atâtea altele, aplicate zeilor şi eroilor de-a lungul întregului poem, epitetele „cu frumoase pulpare” sau „pletoşii” revin în Iliada ori de câte ori e vorba de Ahei. Modul acesta de exprimare, întâlnit deopotrivă în epopeile germane ori în cele chirghize, şi în care trebuie să vedem o particularitate a stilului epic, prezenta interesul de a ajuta nu numai memoria rapsozilor, dar şi pe a ascultătorilor, îngăduindu-le răgazuri de destindere în cursul lungilor recitări.</p>
               <p>         5 „Cordelele” pomenite în v. 14, semn exterior al demnităţii sacerdotale.</p>
               <p>         6 Soarta prinşilor în război de-a lungul întregii antichităţi. În legătură cu următoarele două versuri, cf. cântul VI, 407-439.</p>
               <p>         7 Chila, oraş în Troada, în epoca clasică locuit de eolieni. Tenedos, insulă în Marea Egee, faimoasă pentru vinurile ei.</p>
               <p>         8 Coborâtori din Danaos: alt nume generic dat luptătorilor conduşi de Agamemnon.</p>
               <p>         9 În Iliada şi Odysseia, obişnuitul rit funerar e incineraţia urmată de îngroparea oaselor calcinate.</p>
               <p>         10 Fiul lui Peleu, Ahile. În regimul de democraţie militară care caracterizează societatea homerică, adunarea luptătorilor are un cuvânt de spus în desfăşurarea campaniei şi limitează totputernicia capului oştii (basileus).</p>
               <p>         11 Aluzie, poate, la moartea Ifigeniei, fiica lui Agamemnon, jertfită de Ahei la plecarea în războiul împotriva Troiei, pentru a obţine de la zei vânturi prielnice.</p>
               <p>         12 În concepţia autorului Iliadei, succesul în orice întreprindere omenească nu atârnă de valoarea individuală, ci de sprijinul acordat de divinitate. Acest sprijin, Olympienii îl acordă după bunul lor plac, Zeus însuşi fiind înfăţişat ca personificarea unei voinţe atotputernice şi arbitrare.</p>
               <p>         13 În concepţia homerică, inima e înfăţişată uneori ca organ al gândirii.</p>
               <p>         14 Pilos din Elida, pe coasta apuseană a Peloponesului, unde cercetări recente au scos la iveală ruinele unui palat comparabil ca aşezare şi plan cu palatele din Tirint şi Micene.</p>
               <p>         15 Fiul lui Ixion, rege al lapiţilor, prieten şi tovarăş de vitejii al lui Teseu. Lupta lor împotriva centaurilor a fost imortalizată pe frontonul occidental al templului lui Zeus din Olympia.</p>
               <p>         16 Tatăl lui Licurg, regele tracilor edonieni, pomenit în cântul VI, 130-140.</p>
               <p>         17 Fiul lui Egeu, coborâtor din Erechteu, primul din regii legendari ai Atenei. Isprăvile lui, comparabile cu ale lui Heracle, au fost cântate de poeţii greci, iar Plutarh i-a închinat o biografie în ale sale Vieţi paralele.</p>
               <p>         18 Tethis, despre care vezi în acest cânt versurile 351 şi urm.</p>
               <p>         19 Riguros vorbind, „cortul” lui Ahile e o baracă (hlisia), durată din scânduri şi acoperită cu stuf. Descrierea ei se citeşte în cântul XXIV, 450-454.</p>
               <p>         20 Fiul lui Menoitis.</p>
               <p>         21 E vorba de o ceremonie lustrală, vastă operaţie de purificare, urmată de jertfe de ispăşire în numele întregii oşti.</p>
               <p>         22 Seminţie aheiană din părţile Tessaliei, peste care domnea Ahile.</p>
               <p>         23 Aetion, regele cilicienilor şi tatăl Andromahei, soţia lui Hector. Cf. VI, 395-398.</p>
               <p>         24 Grăunţele de orz presărate de sacrificatori între coarnele victimei (mai departe, v. 458) aveau rostul de a o purifica. Tot aşa, apa sfinţită cu care aceasta era stropită.</p>
               <p>         25 În greceşte: Hekaergos, epitet putând însemna: „cel ce îndepărtează primejdia” sau: „cel ce ţinteşte departe” (cu referire la ipostaza de arcaş a lui Apollo). Primul sens a precumpănit şi, în numeroase locuri din Grecia, sanctuare înălţate la sfârşitul unor epidemii proclamau calitatea de „izbăvitor” sau „tămăduitor” a zeului.</p>
               <p>         26 Vezi nota 19, la v. 306.</p>
               <p>         27 Gestul nu e familiar, e ritual.</p>
               <p>         28 Ca şi regii hitiţi şi faraonii egipteni din a doua jumătate a mileniului al II-lea î. Chr., conducătorii Ahei şi adversarii lor Troieni folosesc care de luptă, a căror deprindere şi al căror model par să fi fost împrumutate din Orientul apropiat. Nicăieri în Iliada nu se pomeneşte o cavalerie în înţelesul de mai târziu al cuvântului, şi acolo unde termenul apare în traducere el trebuie luat în accepţia aci arătată.</p>
               <p>         29 Singurul loc din Iliada unde visul apare ca o divinitate. Peste tot, altminteri se vorbeşte de vise bune sau rele (în general prevestitoare), care nu implică intervenţia unei fiinţe supranaturale.</p>
               <p>         30 În greceşte, epitetul – care se repetă ori de câte ori e vorba de Troia sau de Mycene – înseamnă „cu uliţe largi”, ceea ce nu exclude, dar nici nu implică un pavaj de lespezi pentru cetatea de scaun a lui Priam.</p>
               <p>         31 În original: „căruia îi sunt încredinţaţi atâţia oameni şi hărăzite atâtea griji”. Regalitatea homerică e electivă, în ciuda epitetelor „născut din Zeus” aplicate unui basileus sau altuia, şi care ar putea lăsa să se creadă într-o monarhie de drept divin.</p>
               <p>         32 Ceea ce grecii numeau chitonera un soi de cămaşă de în împrumutată din Orientul semitic, cum o lasă să se înţeleagă etimologia cuvântului. De origine egipteană şi de culoare purpurie, mantia numită pharos e, la Homer, veşmântul prin excelenţă al regilor.</p>
               <p>         33 Epitet constant aplicat de poet grecilor, purtători de platoşe de bronz, piesă esenţială a armamentului împreună cu coiful, scutul şi pulparele amintite cu alt prilej.</p>
               <p>         34 În poemele homerice, Pelops nu e pomenit decât în acest loc. În tradiţia posterioară, figura lui capătă însă un relief deosebit, ca erou al unei faimoase întreceri de care, înfăţişată pe frontonul estic al templului lui Zeus din Olympia, şi ca întemeietor al familiei Atrizilor, celebră prin fărădelegile membrilor ei.</p>
               <p>         35 Frate al lui Atreu, fecior al lui Pelops. La duşmănia dintre cei doi fraţi, pe care Homer n-o cunoaşte, se fac dese aluzii în tragici, începând cu Eschyl.</p>
               <p>         36 În mod curent, poemele homerice cunosc numărătoarea zecimală. Într-un singur loc din Odysseia (IV, 412) stăruie amintirea unui sistem diferit, pe bază de cinci.</p>
               <p>         37 În cântul VIII, 562-563, numărul Troienilor şi al tovarăşilor lor de luptă e fixat la 50.000; în ce-i priveşte pe greci, pe baza indicaţiilor sporadice ale poetului, unii comentatori le preţuiesc oastea la 120.000, alţii la 140.000 oameni.</p>
               <p>         38 Notos, vântul umed de miazăzi.</p>
               <p>         39 Zephyros, vântul de nord-vest (în raport cu Troia), rece şi vijelios.</p>
               <p>         40 Adverbul hypermora (în alte locuri hypermoron) implică ideea unui lucru încercat împotriva rânduielii dintotdeauna stabilite, exprimată de Homer prin cuvântul moira. Pornind de la înţelesul iniţial de „lot individual, parte hărăzită cuiva în clipa naşterii”, acest din urmă termen a ajuns să însemne – mai ales la tragici o forţă de neocolit şi necruţătoare, care cârmuieşte totul şi împotriva căreia nu se poate lupta.</p>
               <p>         41 Fiica lui Tindar, soţia lui Menelau, a cărei răpire de către Paris – deseori pomenită, niciodată povestită în amănunte – e înfăţişată de poet ca unică pricină a războiului troian.</p>
               <p>         42 Fiu al lui Laerte. Ulise e forma latină a numelui Odysseu, singurul sub care eroul apare în poemele homerice.</p>
               <p>         43 Ca semn al unei temporare delegări a puterii.</p>
               <p>         44 După opinia unanimă a cercetătorilor, versul e adăugat.</p>
               <p>         45 În greceşte, numele înseamnă „neobrăzatul”.</p>
               <p>         46 Portretul lui Tersit e o caricatură, ca şi numele lui. În această ordine de idei, se poate face observaţia că în poemele homerice frumuseţea e întotdeauna tipică, singură sluţenia prezentând un caracter individual. Fenomenul a fost relevat şi în dezvoltarea artei greceşti, care nu cunoaşte portrete înainte de secolul al V-lea î. Chr. şi ale cărei prime încercări în această direcţie sunt chipurile de lapiţi sculptate pe frontonul sudic al Partenonului.</p>
               <p>         47 Gerenia, în Messenia, cetatea unde-şi petrecuse tinereţile Nestor. În privinţa substantivului „călăreţ”, vezi mai sus nota 28, la versul 2.</p>
               <p>         48 Libaţiile de vin curat în cinstea zeilor luaţi ca martori ai învoielilor. În mod obişnuit, la băut nu se folosea decât vinul amestecat cu apă.</p>
               <p>         49 Invocând divinitatea, grecii priveau spre nord, în direcţia muntelui Olymp. Un tunet la dreapta însemna pentru ei un tunet dinspre răsărit.</p>
               <p>         50 Textual: „rânduieşte-ţi oamenii după triburi şi fratrii, aşa fel ca fratria să dea sprijin fratriei şi tribul tribului”. După cunoscuta definiţie a lui Engels, care se referă la acest pasaj din Iliada, „fratria era o gintă-mamă împărţită în mai multe ginţi-fiice, pe care ginta-mamă le unea la un loc şi prin care ele descindeau adesea dintr-un strămoş comun”.</p>
               <p>         51 Rotund sau oval, scutul confecţionat din mai multe piei de taur prinse într-o ramă de metal nu lipseşte niciodată din armamentul luptătorilor homerici. Dimensiunile lui sunt pe măsura puterii celui ce-l poartă, după cum ornamentele – mai sărace sau mai bogate – oglindesc poziţia socială a personajului.</p>
               <p>         52 Vezi mai sus nota 24, la cântul I, 449.</p>
               <p>         53 Palatul homeric, aşa cum îl descrie poetul şi ni l-au pus sub ochi săpăturile din Tirint şi Mycene (acum în urmă şi din Pilos), constă în primul rând dintr-o vastă sală lipsită de ferestre (megaron), având în mijloc vatra al cărei fum nu întârzia să producă efectul de care vorbeşte Agamemnon.</p>
               <p>         54 Unitate de schimb obişnuită în poemele homerice şi firească într-o societate care nu cunoştea moneda.</p>
               <p>         55 Măcar că eroii lui Homer cunoşteau fierul (vezi mai departe nota 103 la cântul IV, 123), nu trebuie să uităm că civilizaţia dezvoltată de ei era o civilizaţie a bronzului.</p>
               <p>         56 În prologul Theogoniei lui Hesiod, Muzele sunt puse să proclame: „Noi ne pricepem să povestim născociri aidoma lucrurilor întâmplate. Şi mai ştim, de câte ori vrem, să spunem şi vorbe adevărate!”</p>
               <p>         57 Versurile ce urmează, cunoscute sub denumirea de Catalogul Corăbiilor, treceau în ochii celor vechi drept un tablou veridic al celei mai depărtate istorii a Greciei continentale şi insulare. Atitudinea criticiimoderne e mai puţin încrezătoare, şi informaţiile Catalogului nu-s acceptate decât în măsura în care sunt confirmate de rezultatele săpăturilor arheologice.</p>
               <p>         58 Trecerea în revistă a forţelor greceşti începe cu Beoţienii, motiv pentru care în antichitate Catalogul era cunoscut sub numele de Boiotia sau Boioteia.</p>
               <p>         59 Oraş în nordul Beoţiei, între 1400 şi 1200 î. Chr., centrul unei importante culturi, ale cărei vestigii au fost scoase la iveală la sfârşitul veacului trecut.</p>
               <p>         60 Izvorât din muntele Parnas, Chefisul străbate Focida şi Beoţia înainte de a se vărsa în lacul Copais. Pentru autorul Iliadei el e o divinitate, la fel cu alte râuri din Grecia şi Asia Mică.</p>
               <p>         61 În original Panellenes – „elinii îndeobşte” sau „toţi elinii” – denumire aplicată de poet triburilor din partea de nord a Greciei. Aheienii, în înţeles restrâns, sunt locuitorii Peloponesului şi ai insulelor învecinate.</p>
               <p>         62 Ca alte neamuri din antichitate, abanţii obişnuiau să-şi radă partea anterioară a capului, lăsând să crească părul numai pe creştet. Cf. „Tracii moţaţi” pomeniţi în cântul VI, 533.</p>
               <p>         63 În legătură cu pretenţia atenienilor – urmaşi ai lui Eretheu – de a fi născuţi din pământul Atticei, a se vedea consideraţiile lui Isocrate, Panegyricos, 23-25, şi Panathenaicos, 124-125.</p>
               <p>         64 Aias, fiul lui Telamon, nu fiul lui Oileus.</p>
               <p>         65 Zidurile ciclopice ale Tirintului, scoase la iveală în a doua jumătate a secolului trecut, impresionează prin aspectul lor sumbru şi prin masa uriaşă.</p>
               <p>         66 Şi la Asine, cercetări recente au dus la descoperirea unor importante vestigii din epoca myceniană. O altă aşezare cu acelaşi nume, în Messenia (în sud-vestul Peloponesului).</p>
               <p>         67 Cetatea de scaun a lui Agamemnon, faimoasă pentru multele-i bogăţii, faimă pe deplin confirmată de descoperirile făcute în a doua jumătate a veacului trecut.</p>
               <p>         68 Pilos în Messenia, nu Pilos în Elida, cetatea lui Nestor, despre care vezi mai sus nota 14 la I, 252.</p>
               <p>         69 Sunt motive să se creadă că Dorion trebuie identificat cu localitatea astăzi numită Malthi.</p>
               <p>         70 Cântăreţ legendar de origine tracă, precum Orfeu, Museu şi alţii, socotiţi de greci precursori ai propriei lor poezii.</p>
               <p>         71 Mormântul regelui legendar Aipytos; cercetat şi descris în secolul al II-lea d. Chr., de periegetul Pausanias.</p>
               <p>         72 Faima de insulă populată şi prosperă a Cretei s-a dovedit pe deplin întemeiată după descoperirile făcute pe întreg întinsul ei în ultimii cincizeci de ani. Săpăturile din Cnossos, Festos, Gortyna şi zeci de alteaşezări, unde cercetări sunt în curs, au revoluţionat cunoştinţele noastre despre istoria bazinului egeean, în mileniile III-II î. Chr.</p>
               <p>         73 În antichitate, Alcesta trecea drept o nobilă întrupare a iubirii conjugale. Jertfa vieţii ei, săvârşită pentru a-l mântui pe Admet, formează subiectul unei mişcătoare drame a lui Euripide.</p>
               <p>         74 În legătură cu legenda lui Filoctet, a se vedea tragedia cu acelaşi nume a lui Sofocle.</p>
               <p>         75 În Epir, vestită pentru templul lui Zeus, în preajma căruia un stejar oracular dezvăluia prin foşnetul frunzelor lui tainele viitorului.</p>
               <p>         76 Unul din fluviile lumii subpământene, invocat de zei în jurămintele lor cele mai solemne. Cf. mai departe, VIII, 369; nota 308, XV, 38.</p>
               <p>         77 Cifrele până aci înşirate dau un total de 1186 corăbii. Împotriva îndoielnicei lor exactităţi, vezi întemeiatele reflecţii ale lui Thucydide, I, 10.</p>
               <p>         78 Monstru născut din Hera, a cărui descriere se citeşte în Theogonia lui Hesiod, versurile 823-835. Răzvrătit împotriva autorităţii lui Zeus, a fost zdrobit de trăsnetele acestuia şi îngropat într-un munte.</p>
               <p>         79 Una din amazoanele pomenite în cântul III, 188.</p>
               <p>         80 Eroul Eneidei lui Vergiliu, una din operele de seamă ale epicii universale.</p>
               <p>         81 Vardarul de astăzi.</p>
               <p>         82 Popor necunoscut, ca şi ţara de unde se spune că ar fi fost originar. E poate vorba de Halybii din regiunea râului Halys, cunoscuţi în antichitate ca meşteri pricepuţi în extragerea fierului.</p>
               <p>         83 Populaţie neindoeuropeană, a cărei prezenţă în diferite locuri ale Greciei continentale şi insulare e atestată – pentru epoca preelenică – de tradiţia literară. În veacurile următoare, patria lor era pe ţărmul vestic al Asiei Mici, de ambele părţi ale râului Meandru.</p>
               <p>         84 Originari din colţul sud-vestic al Asiei Mici, la sud de aşezările Carienilor, ale căror datini par să le fi împărtăşit. Cf. notele 167, 168 la VI, 193 şi 194.</p>
               <p>         85 Amintite şi de Aristotel într-una din operele lui de istorie naturală, pretinsele lupte ale cocorilor cu pigmeii din Africa răsăriteană figurează în rândul temelor favorite ale desenatorilor de vase, ca şi în repertoriul de motive al pictorilor decoratori din epoca elenistică.</p>
               <p>         86 În greceşte: kitharis, instrument de cântat cu şapte coarde şi cutie de rezonanţă, numit uneori lyra, alteori phorminx.</p>
               <p>         87 Cu alte cuvinte: ai fi fost lapidat (ucis cu pietre), pedeapsa obişnuită a crimelor celor mai grave.</p>
               <p>         88 Nici sexul, nici culoarea animalelor jertfite în antichitate nu erau indiferente. În cazul de faţă, mielul alb e pentru Soare, mioara neagră pentru Pământ; a treia victimă, oferită de greci, e destinată luiZeus.</p>
               <p>         89 E vorba de o mantie de o mărime neobişnuită, brodată cu motive până astăzi familiare meşterilor din Orientul apropiat.</p>
               <p>         90 Deseori pomenită în cursul poemului, această poartă „stângă” a Troiei, în preajma căreia se desfăşoară luptele, e calea de acces dinspre vest a cetăţii.</p>
               <p>         91 Preţuirea pentru ţârâitul greierilor, socotit ca deosebit de melodios, e generală la vechii poeţi greci.</p>
               <p>         92 În limba lui Homer, adjectivul aitios nu însemnează încă „vinovat” în înţeles etic ori juridic, ci, obiectiv, „individul sau lucrul care e pricina unei anumite urmări, bune sau rele”. În ochii lui Priam, Elena n-a fost decât un instrument fără voinţă în mâna zeilor hotărâţi să piardă Troia. Tot aşa, acuzat de a fi pricinuit Aheilor suferinţe fără număr prin jignirea adusă lui Ahile, Agamemnon va răspunde că nu-i răspunzător de rătăcirea în care l-au aruncat „Zeus, Ursita şi Furia, iazma hoinară prin umbră” (XIX, 87).</p>
               <p>         93 Fii ai Ledei şi ai lui Tindar, mai târziu socotiţi „feciori ai lui Zeus” (Dioscouroi), Castor şi Pollux ocupă în panteonul grec un loc râvnit, ca divinităţi protectoare ale corăbierilor. În epoca elenismului, asociaţi cu Cabirii din Samothrake, vor deveni centrul unui răspândit cult iniţiatic.</p>
               <p>         94 Rege al Troiei, vestit pentru purtarea-i necinstită faţă de Heracle (V, 640 şi urm.), ca şi faţă de Poseidon şi Apollo, condamnaţi de Zeus să-i slujească un an ca argaţi (XXI, 441-460).</p>
               <p>         95 Tăierea câtorva fire de pe capul victimei e un moment caracteristic din ritualul sacrificiului antic. Obişnuit, aceste fire erau arse. Aci sunt împărţite fruntaşilor celor două oşti, martori şi chezaşi ai învoielii încheiate.</p>
               <p>         96 Formulă ce revine frecvent în invocaţiile adresate Soarelui şi care explică rolul ce i se atribuie în unele documente epigrafice de răzbunător al crimelor săvârşite în taină.</p>
               <p>         97 Aci şi în cântul XIX, 259 (unde versul revine în termeni identici) se întâlnesc singurele menţiuni ale pedepsei ce ar aştepta după moarte pe păcătoşii din această viaţă. Concepţia dominantă în poemele homerice despre soarta rezervată sufletelor în lumea de dincolo e a unei supravieţuiri simple, ce nu comportă simţire, nici conştiinţă.</p>
               <p>         98 Răpind soţia omului care-l găzduise, Paris înfruntă pe însuşi Zeus Xenios, zeul ospeţiei, într-o vreme când asemenea legături îmbrăcau un caracter religios.</p>
               <p>         99 Vezi nota 12 la versul 178, din cântul I.</p>
               <p>         100 Oraş în Beoţia, vestit loc de cult al Atenei (V, 888).</p>
               <p>         101 Rege al Liciei. Cf. versurile 171-178 din cântul V.</p>
               <p>         102 Probabil Bezoar, speţă originară din Asia Mică şi caracterizatăprin coarne lungi şi puternice.</p>
               <p>         103 „Fierul” e vârful săgeţii, iar versul – singurul loc din epopee unde se vorbeşte de un ascuţiş de săgeată făcut din acest metal. Alte pasaje din Iliada menţionând arme de fier sunt: VII, 141, XVIII, 34, XXIII, 30.</p>
               <p>         104 Nu-i vorba de o simplă cingătoare, ci de o apărătoare a părţii de jos a trunchiului, din piele întărită câteodată cu plăci de bronz (cf. mai departe nota 109, v. 216).</p>
               <p>         105 Cuvintele rostite de Agamemnon ca o ameninţare revin ca o tristă presimţire în gura lui Hector, în scena emoţionantă a despărţirii de Andromaha (VI, 448-449). Sunt cele pe care, după mărturia lui Polybiu, avea să le şoptească – cu gândul la destinele patriei sale – Scipio Aemilianus, privind spectacolul Cartaginei învinse şi incendiate.</p>
               <p>         106 Din pricina secetei obişnuite pe înaltul platou al Argolidei.</p>
               <p>         107 Unica aluzie în Iliada la obiceiul îngropării resturilor pământeşti; în restul poemului se arată că aceasta se făcea numai după incinerarea cadavrului.</p>
               <p>         108 Mahaon trecea drept fiul lui Asclepios, zeul tămăduitor prin excelenţă, ale cărui temple au fost de-a lungul antichităţii centre importante de propăşire a artei medicale.</p>
               <p>         109 Într-o vreme când specializarea era la începuturile ei, cuvântul chalkeus indica pe orice meşter în lucrul metalelor, deşi, la propriu, termenul se aplică celui ce prelucrează arama.</p>
               <p>         110 „Cel mai drept dintre centauri”, Hiron e înfăţişat în legendele tessaliene drept un vraci priceput şi educator înţelept (cf. mai departe, XI, 831).</p>
               <p>         111 Cum s-a semnalat în nota 48 la versul 341 din cântul II, eroii lui Homer beau vinul amestecat cu apă. Vinul curat servea numai pentru libaţii în cinstea zeilor.</p>
               <p>         112 Nu e vorba, fireşte, de o adevărată cavalerie, ci de un corp de oşteni purtaţi în care de luptă. Menţiunea lor revine în versul 301 şi în cântul XI, 745.</p>
               <p>         113 Cu prilejul expediţiei întreprinse de fiul mezin al lui Oedip, Polinice, împotriva fratelui său Eteocle. Episodul face parte dintr-un ciclu ai cărui eroi erau membrii familiei lui Labdacos şi care a inspirat lui Eschyl tragedia Cei şapte contra Tebei.</p>
               <p>         114 Râul Asopos din Beoţia, unde poposea oştirea lui Polinice.</p>
               <p>         115 Cei mai vechi locuitori ai Tebei, astfel numiţi după întemeierea cetăţii, Cadmos.</p>
               <p>         116 Unul din puţinele locuri din Iliada unde sunt pomenite unelte de fier. Cf. XXIII, 30 şi 851.</p>
               <p>         117 Citadela Troiei, unde se găseau templele zeilor: între acestea, şi unul al lui Apollon.</p>
               <p>         118 Ainos, la vărsarea în mare a râului Hebros (Mariţa).</p>
               <p>         119 Ca abanţii pomeniţi în cântul II, 542, şi ca unele popoare germanice de mai târziu (Tac., Germ., 38), tracii aci menţionaţi îşi legau părul de pe creştet într-un soi de coc caracteristic.</p>
               <p>         120 Sirios sau câinele lui Orion, cea mai luminoasă din stelele fixe. Cf. XI, 62 şi XXII, 29.</p>
               <p>         121 Fereclos, fiul lui Tecton, nepotul lui Harmon, pare să fi fost meşteşugar ca tatăl său, al cărui nume înseamnă „Dulgherul”. Într-o vreme când specializarea meşteşugarilor era încă rudimentară, semnificaţia termenului îmbrăţişa de altminteri şi meseria de zidar ori de arhitect.</p>
               <p>         122 Fiică a regelui Chisses, soţia lui Antenor, preoteasă a Atenei în Troia. Cf. VI, 298 şi urm.</p>
               <p>         123 Sabia homerică (phasganon) era o lungă spadă de bronz cu două tăişuri, aflată în numeroase exemplare în aşezări egeene din a doua jumătate a mileniului II î. Chr. Mânerul – din argint sau fildeş, alteori de aur – era împodobit cu ţinte din metal preţios. Cf. XI, 29 şi urm.</p>
               <p>         124 În greceşte: Moira. Cf. nota 40 la versul 155 din cântul II.</p>
               <p>         125 Grecii cunoşteau două soiuri de „tâlmaci de vise”: cei ce explicau visele altora şi cei ce dezvăluiau voinţa zeilor interpretând propriile lor vise. Euridamas era unul din aceştia din urmă.</p>
               <p>         126 Rude colaterale în linie masculină. Potrivit dreptului străvechi, în vigoare la Atena încă în epoca clasică, în lipsă de urmaşi direcţi, moştenirea trecea asupra fratelui decedatului sau urmaşilor acestuia: de fiecare dată unor bărbaţi sau coborâtori din bărbaţi, lucru firesc într-o societate în care dăinuiau multe urme ale organizaţiei gentilice.</p>
               <p>         127 E posibil ca scuturile luptătorilor aheieni să fi fost împodobite cu embleme distinctive – mai ales chipuri de animale – aşa cum îi reprezintă, în plină epocă clasică, vasul celebru semnat de Brygos (astăzi în Muzeul Luvru), înfăţişând ultimele clipe ale Troiei.</p>
               <p>         128 Ca să-l facă nemuritor şi paharnic al zeilor. Cf. XX, 232-235.</p>
               <p>         129 Zeiţă a războaielor, pe potriva lui Ares pustiitoare a cetăţilor (cf., mai departe, versul 592).</p>
               <p>         130 În greceşte ichor. La fel, mai departe în versul 416.</p>
               <p>         131 După Odysseia, XI, 305-320, cei doi Titani ar fi îndrăznit să atace chiar pe Zeus, grămădind munţi peste munţi ca să atingă cerul.</p>
               <p>         132 Forma greacă a numelui e Heracles. Hercules îi vor zice romanii, iar etruscii Hercle.</p>
               <p>         133 Duşmănia Herei pentru Heracle, fiul unei alte dragoste a lui Zeus, umple cu peripeţiile ei legenda eroului. Aci e poate o aluzie la războiul povestit de Nestor în cântul XI, 689 şi urm., în care Hera lupta de partea locuitorilor din Pilos.</p>
               <p>         134 Episodul e făcut să ilustreze curajul lui Heracle, care nu tremură nici înaintea Stăpânului lumii infernale, Hades.</p>
               <p>         135 În loc de pyle (poartă), unele manuscrise prezintă în acest vers varianta Pylos, numele unei localităţi unde ar fi fost rănit Heracle încercând să scoată din Infern câinele cu trei capete, pe faimosul Kerberos. Cf. VIII, 367-368.</p>
               <p>         136 Precizarea nu figurează în textul grec. Nu e mai puţin adevărat că, după indicaţiile ocazionale ale poemului, autorul Iliadei îşi închipuia tărâmul infernal situat undeva sub pământ (XX, 61 şi urm.). În Odysseia, concepţia dominantă e aceea după care lăcaşul morţilor s-ar găsi la capătul lumii locuite, acolo unde fluviul Ocheanos se împreună cu marea.</p>
               <p>         137 Vezi mai sus notele 12 şi 40 la I, 178 şi II, 155.</p>
               <p>         138 Vezi mai sus nota 117 la versul 508 din cântul IV. Cf. şi versurile VI, 512 şi VII, 20.</p>
               <p>         139 Din piele simplă, fără armătură de bronz.</p>
               <p>         140 Licia aci pomenită e situată în sud-vestul Asiei Mici. O altă regiune cu acelaşi nume, patria lui Pandaros (mai sus, v. 105), făcea parte din Troada.</p>
               <p>         141 Vântul de la nord, Boreas.</p>
               <p>         142 Oraş în Messenia (IX, 151). O altă cetate Fera (sau Ferai), în Tessalia.</p>
               <p>         143 În original: „Stăpân a numeroase bunuri şi a numeroase ogoare” – principala formă de bogăţie într-o societate care nu cunoştea banul.</p>
               <p>         144 Laomedon făgăduise, ca răsplată celui care i-ar mântui fiica de balaurul ce sta s-o înghită, o pereche de cai primiţi în dar de la Zeus. După uciderea monstrului, călcându-şi cuvântul, provocase mânia lui Heracle, care-i spulberase cetatea (XX, 146 şi urm.).</p>
               <p>         145 Pentru a exprima funcţiunile sufleteşti, Homer întrebuinţează o mare varietate de termeni, fiecare corespunzând unei anumite activităţi. Un termen care să le îmbrăţişeze pe toate nu se va dezvolta în limba greacă decât o dată cu Platon. În aceste condiţii „sufletul” de care vorbeşte Sarpedon (psyche) nu-i decât un „dublu” al trupului, o umbră lipsită de consistenţă. Legătura acestei umbre cu trupul e semnul deosebitor, dar nu şi principiul vieţii, pe care poetul îl numeşte thymos. În clipa morţii, psyche părăseşte corpul pentru a duce o existenţă lipsită de simţire şi conştiinţă în Infernul peste care domneşte Pluton.</p>
               <p>         146 Dintre figurile de stil, hiperbola e cea mai anevoie de mânuit, din pricina riscului de a realiza un efect potrivnic celui urmărit. La Homer, măiestria artistului face ca imaginile oricât de exagerate să nu slăbească emoţia estetică a cititorului, atmosfera în care se desfăşoară naraţia fiind – cu rare excepţii – saturată de sublim. Cf. mai departe versurile 770-772 şi, în cântul XIII, versurile 17 şi urm., atât de admirate de criticii vechi pentru puterea lor de sugestie, explicată ca „un ecou al măreţiei gândurilor” unui poet „înclinat din fire către ideile mari şi nobile”.</p>
               <p>         147 În Iliada, Horele sunt personificări ale anotimpurilor, la a căror regulată succesiune veghează (VIII, 394-395); la Hesiod, cele trei zeiţe simbolizează însuşiri morale: Rânduiala, Dreptatea şi Pacea (Theogonia, 901-903).</p>
               <p>         148 Pentru greci, numele lui Hades însemna „Nevăzutul”. Expresia întrebuinţată de poet vrea să spună, în aceste condiţii, „a se face invizibil”.</p>
               <p>         149 Vezi nota 104 la versul 136 din cântul IV.</p>
               <p>         150 Fii ai Cerului şi ai Pământului, Titanii, după o aprigă luptă împotriva zeilor Olympieni au fost înfrânţi şi osândiţi să trăiască în Tartarul care reprezintă partea cea mai întunecată a lumii subpământene (Hesiod, Theogonia, 693 şi urm.).</p>
               <p>         151 Aci, ca şi în cântul V, 61, poetul închipuie pentru eroii săi nume în raport cu îndeletnicirea sau cu situaţia lor socială. Eusoros înseamnă în greceşte: „Cel ce stăpâneşte frumoase grămezi de grâu”, cu alte cuvinte: „Bogatul”.</p>
               <p>         152 Vezi nota precedentă. Calesios (de la caleo= invit) ar fi „cel ce pofteşte lumea la ospeţie”.</p>
               <p>         153 Frate cu Priam, prin urmare.</p>
               <p>         154 Fiul lui Mecisteu.</p>
               <p>         155 Originar din Percote, oraş pe ţărmul Hellespontului.</p>
               <p>         156 În ţara lelegilor, aliaţi cu Troienii. Oraşul fusese prădat şi distrus de Ahile (XX, 92; XXI, 87).</p>
               <p>         157 Carul homeric neavând şleauri, iar telegarii fiind ataşaţi de un jug fixat la capătul oiştii, când aceasta se rupea, ca în cazul povestit în text, caii îşi recăpătau libertatea.</p>
               <p>         158 În legătură cu riturile funebre în lumea homerică, vezi nota 107 la IV, 175.</p>
               <p>         159 Interpret al voinţei zeilor, manifestată în zborul păsărilor.</p>
               <p>         160 În înţelesul de „nevestele” (vârstnice) ale fruntaşilor cetăţii. Cf., mai departe, versurile 270 şi 287.</p>
               <p>         161 Vezi nota 117 la versul 508 din cântul IV. De remarcat că (cu singura excepţie a Atenei: II, 549) Iliada şi Odysseia nu pomenesc temple decât pe teritoriul Asiei Mici. În Grecia mileniului al II-lea î. Chr., cultul zeilor nu comporta încă edificii, nici statui.</p>
               <p>         162 Vezi mai sus nota 16 la I, 263.</p>
               <p>         163 Numele vechi al Corintului, pe istmul cu acelaşi nume.</p>
               <p>         164 În greceşte: „Ucigaşul lui Belleros” (un rege al Corintului). După o tradiţie posterioară, adevăratul nume al eroului ar fi fost Hipponoos.</p>
               <p>         165 Câtă vreme nu s-a bănuit înaltul nivel atins de civilizaţia egeeană în mileniul al II-lea î. Chr., s-a putut discuta îndelung asupra înţelesului cuvintelor semata lygra. Astăzi, când săpăturile arheologice din Creta (şi acum în urmă, din Pylos) au scos la iveală mii de tablete cu însemnări vădind mai multe sisteme de scriere, nu mai poate fi îndoială asupra semnificaţiei lor exacte.</p>
               <p>         166 Popor din sud-vestul Asiei Mici, duşman al licienilor.</p>
               <p>         167 Până târziu în epoca clasică, la popoarele din sud, vestul Asiei Mici (licieni, carieni etc.) domnia pare să se fi transmis în linie feminină, supravieţuire a instituţiei străvechi la care face aluzie poetul.</p>
               <p>         168 Pământul dăruit de licieni e un apanaj al conducătorului, potrivit unei deprinderi generale în lumea homerică. Folosinţa lui durează cât domnia şi nu se confundă cu bunurile personale ale cârmuitorului.</p>
               <p>         169 Pomenit aci şi în II, 876 ca una din căpeteniile licienilor, Sarpedon, în ciuda originii lui divine, îşi va găsi sfârşitul la Troia, ucis de Patroclu (XVI, 419 şi urm.).</p>
               <p>         170 Idealul educativ al societăţii homerice e lapidar exprimat în acest vers, care revine şi în alt cânt între sfaturile lui Peleu către Ahile. Pentru eroii Iliadei, arete n-are încă accepţia de „virtute” (în sens etic) ca în filosofia post-socratică, ci înţelesul de „destoinicie”, „excelenţă” – trupească şi intelectuală.</p>
               <p>         171 Palatul lui Priam, aşa cum e descris în text, reprezintă ecoul izolat al unei stări de lucruri altădată generale în Grecia dinainte de greci: în care membrii aceluiaşi genos trăiau împreună într-o locuinţă încăpătoare, de felul celor descoperite de arheologi la Vasiliki, la Chamaizi şi în alte locuri ale lumii egeene.</p>
               <p>         172 Hecuba, tragică figură de soţie şi de mamă, ale cărei nenorociri – înainte şi după căderea Troiei – au fost puse în scenă nu o dată de poeţi.</p>
               <p>         173 După o tradiţie păstrată de Herodot, la fuga-i din Sparta, Paris ar fi fost împins de vânturi spre Egipt. De-aci trecuse în Fenicia, înainte de a se întoarce în patrie.</p>
               <p>         174 Vezi mai sus nota 122 la V, 70.</p>
               <p>         175 Planul obişnuit al unei locuinţe nobile din epoca myceniană: sala mare, cuprinzând vatra (cf. nota 53, la II, 414); „iatacul” (thalamos) unde-şi petrec timpul torcând sau ţesând femeile; în sfârşit aule, curtea înconjurată de ziduri.</p>
               <p>         176 În concepţia deseori mărturisită a celor vechi, destinele excepţionale se cuvin consemnate şi transmise viitorimii, oficiul de păstrător al pildelor trecutului fiind menirea prin excelenţă a poetului epic.</p>
               <p>         177 Uliţele pietruite sunt rare chiar în oraşele greceşti din epocaclasică; obiceiul nu se va generaliza decât în vremea elenismului.</p>
               <p>         178 În această formă figurată exprimau grecii ideea morţii fără cauză aparentă.</p>
               <p>         179 Versurile 433-439, al căror ton prozaic contrastează izbitor cu emoţia conţinută a restului episodului, au fost socotite de comentatori neautentice încă din antichitate.</p>
               <p>         180 Vezi mai sus nota 105, la IV, 165.</p>
               <p>         181 Izvoare faimoase, primul în Tessalia, al doilea în Laconia.</p>
               <p>         182 Vezi mai sus nota 40, la II, 155.</p>
               <p>         183 Arne, situată, poate, pe insula Gla din lacul Copais, unde s-au găsit importante resturi arheologice.</p>
               <p>         184 Vezi mai sus nota 117, la versul 508 din cântul IV.</p>
               <p>         185 Autenticitatea acestui vers a fost pusă la îndoială încă din antichitate. Oricum, e în evidentă contradicţie cu versul 44.</p>
               <p>         186 În original: „pentru ca atunci când voi fi mort, Troienii şi femeile Troienilor să-mi dea cuvenita parte de foc”. Dorinţa nu exprimă numai nădejdea unor onoruri postume, dar şi teama superstiţioasă de soarta cadavrului privat de ritul funebru.</p>
               <p>         187 Verbul tarhyein, al cărui înţeles e „a îmbălsăma”, aminteşte poate o vreme mai veche decât cea oglindită în Iliada, când deprinderea incinerării cadavrelor nu devenise generală.</p>
               <p>         188 După câte se poate judeca, poetul cunoaşte o singură mare, a cărei menţiune e numai rareori însoţită de un atribut destinat să precizeze la care anume parte a acestei mări se referă, ca în cazul nostru şi în cânturile II, 145 şi XXIII, 230.</p>
               <p>         189 Cele două elemente primordiale, după o concepţie răspândită la multe popoare primitive şi împărtăşită de o seamă de filosofi naturalişti greci.</p>
               <p>         190 Cum s-a relevat cu alt prilej, arme de fier se pomenesc în Iliada numai aci şi în cântul IV, 123.</p>
               <p>         191 Faimă adeverită de descoperirile arheologice făcute în cetatea lui Agamemnon.</p>
               <p>         192 Verbul graphein n-are numai înţelesul de „a scrie”; aci mai curând „a însemna”, probabil cu o crestătură.</p>
               <p>         193 Oraş în Beoţia, pe malul lacului Copais. Faima atribuită lui Tihiu e semnificativă pentru preţuirea arătată de poet meşterilor şi muncii manuale îndeobşte.</p>
               <p>         194 Consideraţia arătată în epopee crainicilor e deosebită, pe măsura atribuţiilor lor variate de ajutători ai „regilor” în toate împrejurările vieţii obşteşti şi particulare.</p>
               <p>         195 După arătările Iliadei şi ale Odysseei, regimul alimentar al Aheilor era exclusiv carnivor. De aci dorinţa fiecărei căpetenii de a dobândi mai multe turme şi faima de bogăţie ce înconjura pe cei mainorocoşi în această întrecere.</p>
               <p>         196 Din lemn, pe temelii de piatră, cum rezultă din comparaţia cu XII, 29 şi urm.</p>
               <p>         197 Vezi mai sus notele 28 şi 112, la II, 2 şi IV, 297.</p>
               <p>         198 Care de povară, cu patru roţi, nu obişnuitele care de luptă.</p>
               <p>         199 În original: „măsuri”; probabil de capacitatea unui saton fenician (circa 121).</p>
               <p>         200 Pasajul e probabil cel mai vechi text în limba greacă în care se vorbeşte de un schimb de bunuri pe o scară atât de mare. El lasă să se înţeleagă că în a doua jumătate a mileniului al II-lea un comerţ maritim luase fiinţă, ceea ce nu trebuie să ne surprindă, după revelaţiile uimitoare ale cercetărilor din Creta şi din întreg bazinul egeean.</p>
               <p>         201 În închipuirea autorului Iliadei, universul e alcătuit din cer, din pământ (incluzând Hadesul, lăcaşul morţilor) şi din Tartar, genunea înfricoşătoare a cărei descriere se citeşte în text. Aceeaşi concepţie la Hesiod, Theogonia, 721 şi urm.</p>
               <p>         202 Dacă nu uităm că, după versul 3, adunarea zeilor are loc pe culmea cea mai înaltă a muntelui Olymp, pogorârea din cer menţionată în versul 46 apare surprinzătoare, fără să mai vorbim de arătările contradictorii ale versurilor 394 şi 410.</p>
               <p>         203 Textual: „când soarele trecuse de jumătatea cerului.” După XXI, 111, împărţirile fireşti ale zilei par să fi fost în concepţia autorului Iliadei: dimineaţa (eos), asfinţitul (deile) şi nămiaza (meson emar).</p>
               <p>         204 Cum relevă cu dreptate comentatorii antici, actul cântăririi nu slujeşte lui Zeus ca să pătrundă voinţa unei puteri mai mari ca a lui: e expresia figurată a unei deliberări favorabile uneia din părţile în luptă. La fel, în celebrul episod din cântul XXII, 209 şi urm.</p>
               <p>         205 Vezi mai sus nota 12, la I, 178.</p>
               <p>         206 După acest unic text, Hector ar fi avut la carul lui patru cai în loc de doi, ca toţi ceilalţi eroi ai Iliadei. Versul pare de o autenticitate îndoielnică şi a fost înlăturat de editori încă din antichitate.</p>
               <p>         207 Amândouă în Ahaia. Un alt oraş Helike, în Tessalia.</p>
               <p>         208 După o tradiţie posterioară, Teucru ar fi fost fiul Hesionei, fiica lui Laomedon, luată roabă de Heracle şi dăruită de acesta lui Telamon; alte pasaje din Iliadalasă să se înţeleagă că era născut din aceeiaşi mamă ca Aias (XII, 371; XV, 439).</p>
               <p>         209 Fiu natural al lui Priam. Cf. XVI, 738.</p>
               <p>         210 Vezi mai sus nota 136, la V, 397.</p>
               <p>         211 Principalul veşmânt al femeilor din epoca homerică (peplos) e o lungă tunică de lână, prinsă la umeri cu agrafe de aur sau de argint.</p>
               <p>         212 În greceşte chiton: un soi de cămaşă de lungime variabilă, din pânză de in. Cf. şi nota 32, la II, 43.</p>
               <p>         213 Vezi mai sus nota 147, la V, 750.</p>
               <p>         214 Vezi mai sus nota 40, la II, 155.</p>
               <p>         215 Titani născuţi din perechea primordială Uranos-Ge (Cerul şi Pământul), înfrânţi de Zeus la începutul Firii şi zvârliţi de el în bezna Tartarului.</p>
               <p>         216 Textual: „Scoaseră strigăte de aprobare”.</p>
               <p>         217 Textual: „Lipsit de fratrie, de lege şi de cult familial”, cu alte cuvinte, în afara cadrelor tradiţionale ale societăţii, din care nu fac parte decât membrii feluritelor ginţi. Pentru înţelesul termenului fratrie, vezi nota 50, la II, 362.</p>
               <p>         218 Vezi mai sus nota 200, la VII, 472.</p>
               <p>         219 Greutate împrumutată sistemului ponderal babilonian-fenician. În cântul XXIII, 267-269, doi talanţi de aur reprezintă un premiu inferior ca valoare unui cazan de aramă, la rându-i socotit în alt loc ca reprezentând echivalentul unui taur (XXIII, 885).</p>
               <p>         220 Fiul lui Agamemnon şi al Clitemnestrei, ucigaş al maicii sale, urmărit pentru omor de Furiile răzbunătoare. Matricidul lui Orest – una din numeroasele nenorociri abătute asupra familiei Atrizilor – a fost de nenumărate ori pus în scenă, începând cu Eshyl, în trilogia Orestia.</p>
               <p>         221 În operele tragicilor de mai târziu, fiicele regelui Mycenei sunt numite de obicei Hrisotemis, Ifigenia şi Electra.</p>
               <p>         222 Daruri făcute socrului de către ginere la nuntă. Cf. mai departe XI, 243-245.</p>
               <p>         223 Pe coasta de vest a Peloponesului, în jurul golfului messenic.</p>
               <p>         224 Natura dărilor în chestiune (themistes) e anevoie de precizat. Pare să fie vorba, oricum, de contribuţii întemeiate pe o lungă datină, pe un drept consuetudinar, care în greceşte poartă numele de themis.</p>
               <p>         225 Prietenul şi educatorul lui Ahile. Cf., mai departe, v. 434-605.</p>
               <p>         226 Poseidon, sprijinitorul Aheilor.</p>
               <p>         227 Vezi mai sus nota 86, la III, 54.</p>
               <p>         228 Aluzie explicită la existenţa înainte de Homer a unei literaturi epice inspirate de isprăvile căpeteniilor Ahee.</p>
               <p>         229 Vezi mai sus notele 48 şi 111, la II, 341 şi IV, 260.</p>
               <p>         230 Prozaica intonaţie a acestui vers, care trivializează ideea exprimată în versurile precedente, face pe cei mai mulţi comentatori să-l înlăture ca neautentic.</p>
               <p>         231 Versurile 382-384 reprezintă fără îndoială o adăugire posterioară. În cea mai veche versiune a poemului era vorba de Teba din Beoţia, vecină cu Orhomenos şi, ca şi acesta, vestită pentru bogăţiile sale.</p>
               <p>         232 Delfi, mai târziu unul din cele mai vestite sanctuare panelenice.</p>
               <p>         233 Vezi mai sus nota 145, la V, 654.</p>
               <p>         234 Cuvintele lui Fenix rezumă idealul educativ al unei aristocraţiide războinici, pentru care destoinicia virilă se vădeşte în mânuirea armelor şi în elocinţa deliberativă.</p>
               <p>         235 În poemele homerice, Helada era numele unei mici părţi a Greciei de astăzi, situată în preajma lacului Boibe şi a cetăţii Arne din Tessalia.</p>
               <p>         236 Erinyile, cum sună numele grec, sunt divinităţi ale lumii subpământene însărcinate cu pedepsirea oricărei încălcări a legii morale.</p>
               <p>         237 „Plocoanele – va spune în această ordine de idei Hesiod – au darul să înduplece pe zei, şi tot aşa pe regii cei slăviţi” (frg. 247).</p>
               <p>         238 Trib etolian din jurul cetăţii Pleuron.</p>
               <p>         239 Textual: „nu-i dăduse ca prinos partea legiuită din roada viei sale”.</p>
               <p>         240 În literatura greacă, mitul lui Meleagru e prezentat în mai multe variante, toate posterioare variantei homerice. Mai cunoscută e cea după care la vânătoarea din Calidon ar fi participat şi Atalanta, îndrăgită de erou.</p>
               <p>         241 Termenul grec pentecontogyon e anevoie de tradus. După o interpretare plauzibilă, pământul dăruit lui Meleagru ar fi însumat două-sprezece hectare şi şaizeci ari.</p>
               <p>         242 În legătură cu preţul sângelui (poine), care punea capăt şirului de represalii inspirate de legea talionului, cf. XVIII, 497 şi urm.</p>
               <p>         243 Vezi mai sus nota 19, la I, 306 şi, mai departe, XXIV, 450-454.</p>
               <p>         244 După o versiune mai nouă a legendei lui Ahile, acesta fusese trimis în Schiros de maică-sa, Tethis, doritoare să-l ferească de riscurile expediţiei împotriva Troiei. Aci, la curtea lui Licomedes, unde creştea alături de copilele regelui, ar fi fost descoperit mulţumită unui şiretlic al lui Ulise.</p>
               <p>         245 Vezi mai sus notele 28 şi 112, la II, 2 şi IV, 297.</p>
               <p>         246 Vezi mai sus nota 32, la II, 43.</p>
               <p>         247 Prin „opinci”, traducătorul înţelege „sandale”.</p>
               <p>         248 Expresie proverbială, slujind să indice o situaţie plină de primejdii. Interesul ei e de a dovedi că eroii lui Homer cunoşteau briciul, deşi măştile funerare descoperite la Mycene înfăţişează personaje cu mustăţi şi barbă.</p>
               <p>         249 Pentru împărţirea nopţii în trei părţi, după mersul constelaţiilor, cf. Odyss., XII, 312 şi XIV, 483.</p>
               <p>         250 Astfel de colţi, tăiaţi pentru a sluji la scopul arătat în text, s-au găsit în morminte din perioada myceniană.</p>
               <p>         251 Termenii folosiţi pentru a vorbi de plug dovedesc că poetul cunoştea plugul „încheiat”, format din patru bucăţi distincte. Majoritatea ţăranilor greci, chiar într-o vreme mai recentă, întrebuinţa însă un plug primitiv, format dintr-o singură bucată de lemn, de multe ori o simplă cracă. Cf. Hesiod, Munci şi zile, 432-434.</p>
               <p>         252 Misienii, pomeniţi şi în cântul II, 858.</p>
               <p>         253 O tradiţie mai nouă atribuie personajului o origine divină.</p>
               <p>         254 Fecior al lui Laomedon, frate cu Priam.</p>
               <p>         255 În original: Eris. Amarnică pentru muritori, această zeiţă a luptei şi a măcelului va deveni la Hesiod personificarea unui principiu moral, aspiraţia spre mai bine, emulaţia ce nu îngăduie oamenilor să se eternizeze pe poziţiile cucerite.</p>
               <p>         256 Întemeietor legendar al familiei de regi-sacerdoţi a Chinirazilor, mari preoţi ai Afroditei.</p>
               <p>         257 Termenul kyanos, până nu de mult redat de traducători prin „oţel albastru”, pare să fi indicat în realitate, cum au dovedit-o studii recente, o pastă sticloasă colorată în albastru cu ajutorul carbonatului de cupru. Pe platoşa lui Agamemnon, ca şi pe scutul pomenit în versul 35, cele zece fâşii de kyanos serveau dar ca podoabă.</p>
               <p>         258 Feciori ai lui Antenor, unul din sfetnicii lui Priam. În cântul VII, 348-353, Antenor apare propunând o înţelegere cu grecii şi restituirea Elenei.</p>
               <p>         259 Vezi mai sus nota 120, la V, 5.</p>
               <p>         260 Vezi mai sus nota 222, la IX, 146.</p>
               <p>         261 Vezi mai sus nota 38, la II, 146.</p>
               <p>         262 Cu găuri pentru privit, practicate în vizieră.</p>
               <p>         263 În greceşte: thymos. Cf., mai sus, nota 145, la V, 654.</p>
               <p>         264 În literatura europeană, probabil primul omagiu adus artei medicale şi celor ce o profesează.</p>
               <p>         265 Citat de Plutarh şi de Aristotel, versul a cărui legătură cu contextul prilejuieşte serioase îndoieli – lipseşte deopotrivă în manuscrise şi în papiri.</p>
               <p>         266 Săpăturile practicate la Mycene au scos la iveală, între alte vestigii de un interes deosebit, un potir de aur cu dublu suport, împodobit cu porumbei, care permite să ne reprezentăm cu destulă precizie cupa lui Nestor.</p>
               <p>         267 În cântul VI, 206, îndemnul e atribuit de poet lui Hipolohos, care-l adresează lui Glaucos. Pentru sfaturile lui Peleu către Ahile, vezi IX, 252 şi urm.</p>
               <p>         268 Vezi mai sus versurile 338 şi următoarele din cântul VII.</p>
               <p>         269 Populaţie din nordul Tessaliei. Cf. I, 263 şi nota 16 la acest vers.</p>
               <p>         270 Autenticitatea versurilor 175-180 a fost pusă la îndoială încă din antichitate, din pricina mai multor stângăcii şi inconsecvenţe pe care le cuprind.</p>
               <p>         271 Cuvintele sunt spuse în zeflemea. Departe de a fi „din popor”, Polidamas e fiul unuia din capii Troieni şi camaradul lui Hector, născut într-o noapte cu acesta (XVIII, 249 şi urm.).</p>
               <p>         272 Vezi nota 168, la VI, 194.</p>
               <p>         273 Din spusele lui Sarpedon rezultă neîndoios că la licieni puterea regală era exercitată de doi titulari, ca, mai târziu, în Sparta.</p>
               <p>         274 După interpretarea cea mai plauzibilă, e vorba de împărţirea unei proprietăţi înainte indivize. „Hotarele” (horoi) sunt stâlpii puşi să indice limitele fiecărui lot.</p>
               <p>         275 Interesul deosebit al pasajului e de a dovedi existenţa în societatea homerică a unor muncitori liberi, chemaţi să împlinească lipsa de mână de lucru în gospodăriile bogate, într-o vreme când robia avea încă un caracter patriarhal.</p>
               <p>         276 Hipemolgii sunt o populaţie scitică din nordul Mării Negre, cunoscută prin deprinderea de a folosi acest soi de lapte, de unde şi numele-i care înseamnă „mulgători de iepe”.</p>
               <p>         277 Misienii sau moesienii sunt traci dintre Haemus şi Dunăre, socotiţi străbuni ai misienilor din Asia Mică (II, 858; X, 430).</p>
               <p>         278 Populaţie greu de identificat din nordul depărtat, ale cărei caracterizări cuprind numeroase trăsături fantastice.</p>
               <p>         279 Nu-i vorba, bineînţeles, de localitatea Eghe din Ahaia, pomenită în cântul VIII, 203. Unii comentatori localizează această nouă reşedinţă a lui Poseidon într-o mică insulă dintre Tenos şi Chios.</p>
               <p>         280 În panteonul homeric, Atena şi Ares personifică războiul, la a cărui desfăşurare contribuie în inegală măsură; inteligenţa şi curajul lucid al zeiţei sunt opuse în chip constant avântului orb, puterii neinteligente a zeului înfrânt lamentabil cu prilejul luptei descrise în cântul XXI, 391-414.</p>
               <p>         281 Cum e uşor de observat, tactica aci folosită de Ahei nu-i cea obişnuit descrisă de poet. În locul luptelor singulare ce umplu paginile Iliadei, înaintarea în rânduri strânse evoca mai curând mişcările unei trupe de hopliţi din epoca clasică.</p>
               <p>         282 Cteatos, tatăl lui Anfimahos, unul din Molionii pomeniţi de Nestor în cântul XI, 749-751, trecea drept fiu al lui Poseidon. Victima lui Hector era deci nepot al Zeului Mării.</p>
               <p>         283 Flegiii: populaţie din jurul cetăţii Girton, în Tessalia.</p>
               <p>         284 Efirii: locuitori ai oraşului Crannon, în Tessalia, altădată numit Efira.</p>
               <p>         285 Pentru Deucalionide, „fiu al lui Deucalion”.</p>
               <p>         286 Oraş din Tessalia sau din Asia Mică, anevoie de identificat.</p>
               <p>         287 Duhul războiului e Ares.</p>
               <p>         288 Potrivit tradiţiei antice, acest rege legendar al Cretei ar fi fost fiul lui Zeus şi al Europei (XIV, 321). Cercetătorii moderni înclină să vadă în Minos fie un titlu dinastic, fie numele unei dinastii, stăpână peste insulă către jumătatea mileniului II î. Chr.</p>
               <p>         289 De-a lungul poemului, sunt numeroase aluziile la rivalitatea dintre familia lui Priam şi aceea a lui Eneas.</p>
               <p>         290 Vezi mai sus nota 262, la XI, 353.</p>
               <p>         291 Praştia, ca armă de luptă, e menţionată în Iliada de două ori: aci şi în versul 717.</p>
               <p>         292 E vorba de securea de luptă numită în greceşte axine, a cărei înfăţişare nu-i descrisă mai de aproape. Cf. XV, 711.</p>
               <p>         293 O amărăciune asemănătoare îşi face drum în versurile lui Theognis atunci când, cu ochii la spectacolul lumii, poetul exclamă: „Iubite Zeus, mă minunez de tine: tu doar domneşti peste toate… cunoscând bine inima şi gândul fiecăruia. Cum poţi dar, slăvite fiu al lui Cronos, să nu faci nici o deosebire între omul drept şi cel netrebnic…?” (373-380).</p>
               <p>         294 Populaţie din nordul Asiei Mici, între râurile Halys şi Sangarios, învecinată la est cu Halizonii, la vest cu Frigii.</p>
               <p>         295 După V, 576, tatăl lui Harpalion căzuse înaintea fiului, luptând cu Menelau şi Antiloh.</p>
               <p>         296 În original: „de cumplita amendă a Aheilor” – ceea ce lasă să se înţeleagă că – măcar în unele cazuri – capii ce refuzau să ia parte la expediţie erau supuşi de Agamemnon la o contribuţie usturătoare. Cf. XXIII, 296-297.</p>
               <p>         297 În original, „citară” (cf. nota 86, la III, 54); versul lipseşte însă într-o serie de manuscrise.</p>
               <p>         298 La această nemulţumire – altminteri niciodată manifestată – face aluzie Poseidon în îndemnurile adresate Aheilor în cântul XIII, 111 şi urm.</p>
               <p>         299 Ambrozia – termen care în Homer se aplică uneori unui aliment constituind hrana obişnuită a zeilor, alteori unui unguent mirositor, folosit şi pentru îmbălsămarea cadavrelor. Pentru această din urmă accepţie, cf. XVI, 680 şi XXIII, 185-186.</p>
               <p>         300 Podoabe de tipul amintit în text s-au găsit în mai multe aşezări antice, ceea ce a permis să se înţeleagă că e vorba de „cercei împodobiţi cu trei bobiţe (de aur probabil) în chip de mure” (sau: „de mărimea murelor”).</p>
               <p>         301 Obârşia tuturor apelor de pe pământ, Ocheanos e în acelaşi timp obârşia zeilor şi a zeiţelor, divinitatea primordială. Cf., mai departe, versurile 245-246.</p>
               <p>         302 Răzvrătirea lui Zeus împotriva tatălui său Cronos şi condamnarea ultimului la veşnică detenţiune sunt povestite pe larg de Hesiod, Theogonia, 468-506.</p>
               <p>         303 Somnul şi Moartea (Hypnosşi Thanatos) erau închipuiţi de greci ca doi fraţi gemeni, copii ai Nopţii, „divinităţi întunecate, nicicând luminate de razele fierbinţi ale Soarelui…” (Hesiod, Theogonia, 758 şi urm.).</p>
               <p>         304 Nici comentatorii antici ai lui Homer nu ştiau la ce pasăre se face aluzie. Orice presupunere în această privinţă e lipsită de temei.</p>
               <p>         305 Vezi mai sus nota 16, la I, 263.</p>
               <p>         306 Zeul viţei şi al vinului, patronul unui cult orgiastic din care – spre sfârşitul secolului al VI-lea î. Chr. – s-au dezvoltat în Attica spectacolele dramatice.</p>
               <p>         307 Vezi mai sus notele 82 şi 278 la II, 858 şi XIII, 5.</p>
               <p>         308 Vezi mai sus nota 76, la II, 755.</p>
               <p>         309 Zeiţa adunărilor omeneşti şi divine. Cf. XX, 4-5.</p>
               <p>         310 Răspunsul lui Poseidon reflectă un moment important din evoluţia societăţii greceşti, constituirea proprietăţii private într-o lume din care nu dispăruse încă proprietatea gentilică. Împărţirea moştenirii pământeşti între fraţi, cu excluderea fetelor, corespunde unei deprinderi rămase în vigoare până în epoca clasică. Cf. V, 158 şi XII, 422.</p>
               <p>         311 Altfel spus: apără drepturile fiilor vârstnici încălcate de mezini. Cum s-a relevat în nota 236 la IX, 454, Eryniile erau socotite păstrătoarele ordinii morale în lumea zeilor şi a oamenilor.</p>
               <p>         312 Ucisese pe fratele mamei sale vitrege, Eriopis.</p>
               <p>         313 Sfoara folosită de zidari şi dulgheri în chip de nivelă, pentru a obţine planuri perfect orizontale.</p>
               <p>         314 Termenul grec kleros („sorţ” şi, prin extensiune, „lot tras la sorţi”) aminteşte vremea când proprietatea solului era colectivă, iar parcelele cultivate se atribuiau periodic pe această cale.</p>
               <p>         315 Nu-i vorba de vechiul Corint (VI, 152), ci de un alt oraş cu acest nume, despre care nu se poate şti cu precizie unde fusese ridicat.</p>
               <p>         316 Adevărul e că Melanip nu-i frate, ci numai văr cu Hector. Tatăl său Hichetaon era fratele lui Priam.</p>
               <p>         317 Împreună cu versul 513 din cântul X, acest pasaj e singurul din Iliada unde se face aluzie la călărie (keletizein). În restul poemului caii nu slujesc decât la trasul carelor de luptă.</p>
               <p>         318 După interpretarea celor mai mulţi comentatori, epitetul Melandetos, care se întâlneşte – aplicat unei arme – în acest unic pasaj din Iliada, servea să indice o categorie de săbii având mânerul împodobit cu inele alternate de bronz şi de o oarecare substanţă de culoare închisă. După alţii, e vorba de mânere nichelate.</p>
               <p>         319 Vezi mai sus notele 28, 112 şi 317, la II, 2; IV, 297 şi XV, 684.</p>
               <p>         320 Peleu, tatăl lui Ahile, trecea drept fiu al lui Eac, la rându-i socotit fiu al lui Zeus.</p>
               <p>         321 Cum s-a relevat în nota 206, la VIII, 185, carele de luptă aheiene şi troiene erau trase de doi cai. Legat de ei, dar fără să fie înhămat, se mai ataşa uneori un al treilea cal, destinat să înlocuiască pe cel eventual ucis de vrăjmaş.</p>
               <p>         322 Artemis, sora lui Apollo.</p>
               <p>         323 Vezi mai sus nota 75, la II, 750.</p>
               <p>         324 Recrutaţi exclusiv din tribul Selloi (sau Helloi), „interpreţii” oracolului de la Dodona erau ţinuţi să respecte anumite interdicţii religioase, cum ar fi aceea de a dormi altfel decât pe pământul gol sau de a-şi muia picioarele în apă.</p>
               <p>         325 Vezi mai sus nota 81, la II, 849.</p>
               <p>         326 Cf. VI, 179-183.</p>
               <p>         327 Fiul lui Argeas.</p>
               <p>         328 În mod obişnuit, echipamentul luptătorilor Troieni ori Ahei comporta, pe lângă platoşă, o centură întărită cu plăci metalice, destinată să apere pântecele (cf. nota 104 la IV, 136). O astfel de centură (mitre) lipsea ostaşilor lui Sarpedon, numiţi din această pricină de poet amitrochitones.</p>
               <p>         329 Sensul anatomic al termenului phren (pl. phrenes) e acel de membrană care înconjoară sau izolează un organ (diafragmă, pericard etc.); în înţeles psihologic, cuvântul indică sediul activităţii reflexive sau cognoscitive.</p>
               <p>         330 Vezi mai sus nota 235, la IX, 447</p>
               <p>         331 Fiul lui Megas.</p>
               <p>         332 Al doilea emistih reproduce probabil o zicală populară, cu uşoare modificări folosită şi de Hesiod, Munci şi zile, 218.</p>
               <p>         333 Textual: „rugându-se lui Zeus Tatăl”.</p>
               <p>         334 În săpăturile din Troia, ca şi în acele din Mycene, s-au găsit spirale subţiri din aur şi argint pentru strânsul şi fixatul pletelor. În Homer, podoabe de felul acesta se atribuie însă numai vrăjmaşilor Aheilor.</p>
               <p>         335 Vezi mai sus nota 12, la I, 178.</p>
               <p>         336 Pomenită şi în cântul II, 840-841, Larissa peste care domnea Hipotoos nu-i oraşul tessalian cu acest nume, ci o cetate din Asia Mică, anevoie de localizat.</p>
               <p>         337 Textul vorbeşte de un gospodar oarecare. Iliadanu cunoaşte încă o diferenţiere între meseria de tăbăcar şi aceea de pielar sau curelar (skytotomos).</p>
               <p>         338 Pentru autorul Iliadei „cerul de aramă” nu e o metaforă, ci o convingere exprimată şi în alte locuri precum şi în Odysseia, III, 2. Mai izolată e afirmaţia după care cerul ar fi de fier (Odyss., XV, 329). Ori cum, ipoteza unui cer rigid e, la Homer, neîndoioasă, şi ea explică anumite particularităţi ale astronomiei lui rudimentare.</p>
               <p>         339 Reflexia Părintelui zeilor cheamă în minte unele versuri din Theognis, al căror amar pesimism n-a fost niciodată întrecut în literatura greacă; „pentru bieţii pământeni, cel mai bun lucru e să nu se nască şi să n-ajungă a vedea lumina soarelui arzător; odată născuţi, să treacă grabnic porţile morţii şi să zacă sub un mare morman de tină…”</p>
               <p>         340 Pomenit şi în cântul II, 647.</p>
               <p>         341 În legătură cu aceste versuri, autorul anonim al tratatului Despre sublim face observaţia îndreptăţită că poetul exprimă în ele o simţire vrednică de Aias. „El nu se roagă să trăiască… ci… mâhnit că nu poate lupta, cerşeşte lumina…, doritor să-şi găsească o moarte pe măsura vitejiei” (cap. IX).</p>
               <p>         342 Nereus. Cf. mai departe versul 141.</p>
               <p>         343 Intervenţia Herei, care scurtează durata normală a zilei, urmăreşte să ajute pe greci, punând capăt înaintării Troienilor.</p>
               <p>         344 Fără îndoială, pentru procurarea unor produse necesare continuării războiului.</p>
               <p>         345 Locul de baştină al lui Patroclu e Opus, în Locrida, de unde, însoţit de tatăl său Menoitios, a fost silit să se refugieze în Ftia, la curtea lui Peleu, în urma accidentului povestit în cântul XXIII, 85 şi urm.</p>
               <p>         346 Sensul epitetului e îndoielnic. Chiar comentatorii antici îl înţelegeau în chipuri felurite.</p>
               <p>         347 Foalelor. Cf., mai departe, versurile 457 şi urm.</p>
               <p>         348 E vorba de trepieduri.</p>
               <p>         349 În Odysseia, locul Graţiei ca soaţă a lui Hefest va fi luat de Afrodita. Cf. VIII, 267 şi urm.</p>
               <p>         350 În Iliada sunt înregistrate două versiuni ale căderii lui Hefest. Alături de varianta potrivit căreia ar fi fost zvârlit de Hera (vers. 394 şi urm.), în cântul I, 586-594 e păstrată amintirea tradiţiei după care fapta ar fi fost săvârşită de Zeus, ca pedeapsă pentru încercarea ilustrului beteag de a lua partea Herei într-un conflict cu stăpânul Olympului.</p>
               <p>         351 Textual: „Ploioasele”; grup de şapte stele din constelaţia Taurului.</p>
               <p>         352 Versul revine întocmai în Odysseia, V, 275. Înţelesul lui e că această constelaţie nu coboară niciodată sub orizontul nostru.</p>
               <p>         353 Probabil cea mai veche menţiune a unui cortegiu nupţial, datină perpetuată fără întrerupere de-a lungul veacurilor.</p>
               <p>         354 În originalul grec: phormigges. Cf., mai sus, nota 86, la III, 54.</p>
               <p>         355 Textual: „bătrânii”. Rolul acestora e al unor asesori chemaţi să ajute cu sfatul lor pe „judeţul” (istor) pomenit în versul 501.</p>
               <p>         356 Sceptrul crainicilor – simbolul puterii judecătoreşti – trece din mână în mână când „bătrânii” încep să-şi formuleze părerile. Tot aşa, în deliberările conducătorilor oştii, în momente de cumpănă. Cf. XXIII, 567-569.</p>
               <p>         357 Până în epoca clasică, grecii obişnuiau să are ogorul de trei ori pe an: primăvara, vara şi toamna, în preajma semănatului.</p>
               <p>         358 Vezi mai sus nota 168, la VI, 194.</p>
               <p>         359 Muncitori liberi, plătiţi probabil cu ziua – în Iliada pomeniţi doar aci şi în versul 560. Cf. şi nota 275, la XII, 435.</p>
               <p>         360 În original: basileus; nu-i însă vorba de un „rege” în înţelesul străvechi al cuvântului, ci de un nobil proprietar, într-o vreme când în lumea greacă aristocraţia înlocuise ca formă de organizare politică regali-tatea homerică.</p>
               <p>         361 Vezi mai sus nota 257, la XI, 24.</p>
               <p>         362 Vezi mai sus nota 354, la XVIII, 495.</p>
               <p>         363 După unele tradiţii elev, după altele maestru al lui Orfeu. În veacurile mai noi, grecii indicau cu numele lui un cântec de muncă, alteori un refren jalnic, inspirat – se credea – de moartea legendarului cântăreţ.</p>
               <p>         364 Scene similare figurează nu o dată pe opere de artă descoperite în Grecia continentală şi datând din a doua jumătate a mileniului II î. Chr.</p>
               <p>         365 În greceşte: choros. Asemenea locuri de petrecere, amenajate în vederea jocului şi constând dintr-o platformă sau podium de piatră între două rânduri de trepte destinate privitorilor, s-au descoperit în preajma palatelor din Festos şi Cnossos. Ele pot fi socotite drept primele „teatre” cunoscute în istorie şi se numără printre cele mai originale creaţii culturale ale Cretei.</p>
               <p>         366 Meşter legendar, ziditorul Labyrinthului, socotit de grecii din veacurile următoare drept născocitor al celor mai variate arte.</p>
               <p>         367 Textual: „fete aducătoare de boi” – într-o vreme când miresele se dobândeau în schimbul darurilor oferite părinţilor. Cf. mai sus IX, 146 şi XI, 243.</p>
               <p>         368 În original: „coroane” (stephanaď), poate în înţelesul de diademe.</p>
               <p>         369 Singurul loc din Iliada unde se menţionează roata olarului (trochos) cunoscută încă din neolitic în bazinul egeean.</p>
               <p>         370 Înţelege: „doi acrobaţi”, din acei ale căror salturi deopotrivă sprintene şi elegante sunt atât de frecvent reprezentate pe operele de artă ale Cretei minoice.</p>
               <p>         371 Vezi mai sus nota 301, la XIV, 201.</p>
               <p>         372 Vezi mai sus nota 299, la XIV, 170. Precizarea că ambrozia şi nectarul sunt instilate de Tetis pe „nări” aminteşte procedeele de îmbălsămare ale egiptenilor, cunoscute probabil de timpuriu în întreaga lume egeeană.</p>
               <p>         373 În greceşte Ate, personificarea rătăcirii care împinge la păcat.</p>
               <p>         374 După datina păstrată până în zilele noastre, şi care se întâlneşte deopotrivă la grecii şi la romanii din epoca clasică.</p>
               <p>         375 La Hesiod, răzbunătorul legămintelor nerespectate e Horcos, personificarea jurământului (Theogonia, 231-232; Munci şi zile, 219, 804).</p>
               <p>         376 Carnea victimelor sacrificate la rostirea unui jurământ nu era consumată, ci îngropată sau zvârlită în mare, ca prinos zeilor subpământeni.</p>
               <p>         377 Mai precis: le aşază la locurile lor, le instalează.</p>
               <p>         378 Neoptolemos: în Iliada pomenit numai aci şi în cântul XXIV, 467.</p>
               <p>         379 Ca să pedepsească trădarea lui Laomedon povestită în cântul XXI, versurile 441 şi urm., Poseidon stârnise un monstru marin, care pustia litoralul Troiei. Ajutat de Atena, Heracles izbutise să-l ucidă, fără să obţină totuşi răsplata făgăduită de rege.</p>
               <p>         380 Vezi mai sus nota 289, la XIII, 461.</p>
               <p>         381 Vezi nota 168, la VI, 194.</p>
               <p>         382 Vezi nota 332, la XVII, 32.</p>
               <p>         383 Unele versuri din Imnul „homeric” către Afrodita nu lasă îndoială asupra faptului că, în tradiţia mai nouă, urmaşii lui Eneas erau înfăţişaţi ca stăpânitori ai Troadei. O versiune diferită e aceea după care, fugar din Troia în momentul catastrofei finale, fiul lui Anhise şi-ar fi găsit adăpost în Laţiu, întemeind dinastia din care avea să se nască Romulus, ziditorul Romei.</p>
               <p>         384 Tmolos, munte în Lydia, a cărei capitală de mai târziu – Sardes – era identificată de cei vechi cu Hida.</p>
               <p>         385 Heliche, oraş în Ahaia, vestit loc de cult al lui Poseidon, supranumit pentru acest motiv „Heliconios”. Până la sfârşitul lumii vechi, Poseidon Heliconios avea să rămână principala divinitate a grecilor asiatici, adorat de locuitorii oraşelor ioniene în sanctuarul de pe promontoriul Mycale.</p>
               <p>         386 Soarta obişnuită a prinşilor în război. Pentru legăturile Aheilor cu neguţătorii din Lemnos, vezi mai sus nota 200, la VII, 472.</p>
               <p>         387 Cum rezultă neîndoios din acest pasaj, Troienii erau poligami, după pilda celor mai multe popoare orientale. Priam are o seamă de soţii legitime, fără a mai vorbi de concubine. În schimb, Hector – constituind probabil o excepţie sub acest raport – oferă exemplul unei statornice afecţiuni pentru mama copilului său, Andromaha.</p>
               <p>         388 În original: „mori şi tu, prietene…” Cuvântul nu-i rostit în derâdere. Ostilitatea lui Ahile pentru Licaon n-are nimic personal; ea decurge din starea de război în care se găsesc implicaţi amândoi şi care comandă deopotrivă destinul învinsului şi al învingătorului.</p>
               <p>         389 Caracterul naturist al religiei greceşti populare e bine oglindit în credinţa după care orice râu e o zeitate vrednică de cult. „Niciodată să nu treci cu piciorul apele frumos-curgătoare ale vreunui râu veşnic – sfătuieşte Hesiod – înainte de a te fi rugat cu privirile îndreptate spre izvor şi de a-ţi fi clătit mâinile în unda-i albă. Cine trece un râu fără să se fi spălat, lepădându-se de răutăţi, acela mânie pe zei care mai târziu îl vor face să aibe parte de suferinţe…” (Munci şi zile, 737-741. Cf. şi mai departe cântul XXIII, versurile 146 şi urm.).</p>
               <p>         390 Regiune în nordul Macedoniei.</p>
               <p>         391 Principalul râu al Greciei septentrionale. Un fluviu cu acelaşi nume, în Lydia, e pomenit în cântul XXIV, 616.</p>
               <p>         392 Boreas, vântul dinspre nord.</p>
               <p>         393 Vezi mai sus notele 274 şi 310, la XII, 422 şi XV, 189.</p>
               <p>         394 În original: „şapte plethre”. În epoca clasică un plethru – măsură de lungime – echivala cu 100 picioare (aproape 30 m).</p>
               <p>         395 Aluzie la existenţa între cele două divinităţi a unor legături a căror natură exactă e arătată în Odysseia, VIII, 266-366.</p>
               <p>         396 Ispaşă pentru răzvrătirea povestită în cântul I, 393 şi urm.</p>
               <p>         397 Lipsa de poezie a descrierii luptei dintre zei a îndemnat şi îndeamnă pe numeroşi editori să tăgăduiască autenticitatea episodului. Cei vechi cunoşteau însă textul în forma în care ne-a parvenit, şi tocmai vulgaritatea acestor versuri dădea prilej lui Xenofanes, după mărturia lui Sextus Empiricus, să se plângă că „Homer şi Hesiod au pus pe seama zeilor tot ce, între muritori, e lucru de ruşine şi e hulă: hoţii, adultere şi înşelăciuni reciproce” (fr. B 11).</p>
               <p>         398 Autorul Iliadei nu cunoaşte legendele potrivit cărora trupul lui Ahile ar fi fost făcut invulnerabil de Tethis prin cufundarea pruncului nou-născut în apele Styxului.</p>
               <p>         399 În înţelesul „nu sunt muritor”. Altminteri, după concepţia dominantă în întregul poem, zeii înşişi sunt legaţi de hotărârile Soartei.</p>
               <p>         400 E vorba de averile locuitorilor Troiei îndeobşte, nu numai de acele ale familiei lui Priam. Cf. XVIII, 511-512.</p>
               <p>         401 Pentru simbolul cumpenei, exprimând o hotărâre necruţătoare, cf. şi VIII, 69 şi urm.</p>
               <p>         402 După XXI, 276-277, Ahile ar fi fost sortit să moară săgetat de Apolon. În cântul XIX, 417 însă, şi în versul pe care-l adnotăm, îşi face loc ideea că gloria de a răpune pe cel mai viteaz Aheu era hărăzită celui mai puţin curajos Troian.</p>
               <p>         403 Hades e lăcaşul subpământean al morţilor, de a cărui întocmire în concepţia poetului nu se leagă ideea unei „plăţi” în raport cu faptele săvârşite în viaţă. Cf., totuşi, mai sus, versurile III, 279 şi XIX, 259.</p>
               <p>         404 În greceşte: ampyx – o diademă de metal (probabil de aur). „Tulpanul” (kekryphalos) pare să fi fost mai curând o căciuliţă; în sfârşit „balţul” (kredemnon), un soi de văl sau de broboadă acoperind creştetul şi umerii, dar lăsând descoperită figura. Întregul pasaj e de o interpretare anevoioasă.</p>
               <p>         405 În legătură cu sensul şi amploarea riturilor celebrate în amintirea lui Patroclu, vezi mai departe nota 412 la versul 177.</p>
               <p>         406 Textual: „să procure mortului toate cele cuvenite”; în speţă:caii şi câinii lui preferaţi (mai departe versurile 172-174), armele (VI, 418), veşmintele (XXII, 460-461).</p>
               <p>         407 Credinţa că morţii nu-şi găsesc odihnă câtă vreme trupul li-i încă neîngropat, adânc înrădăcinată în sufletele celor vechi, a găsit răsunet neobişnuit în literatura greacă, inspirând una din dramele cele mai puternice ale lui Sofocle, Antigona.</p>
               <p>         408 În Odysseia, XXIV, 5-9, sufletele peţitorilor ucişi de eroul întors la cămin ţipă asemenea liliecilor tulburaţi în întunericul unei peşteri.</p>
               <p>         409 Textual: „lipsite de cuget”. Tot aşa, în Odysseia, XI, 476, umbrele chemate de Odysseu sunt „lipsite de simţire”, cu excepţia aceleia a lui Tiresias, favorizat în această privinţă de Persefona.</p>
               <p>         410 În antichitate, versul era celebru pentru efectul de armonie imitativă, rezultând din acumularea a trei adverbe la fel de sonore şi egale ca valoare metrică: pňlla d'anŕnta catŕnta te dňchmia t'člthon.</p>
               <p>         411 În legătură cu cultul apelor curgătoare în Grecia veche, vezi nota 389, la XXI, 132. Ofrande de felul amintit în text se mai făceau în primele veacuri ale erei noastre în Arcadia, în cinstea râului Neda, după mărturia lui Pausanias (VIII, 41, 3).</p>
               <p>         412 Ritualul incinerării lui Patroclu aminteşte, în desfăşurarea-i de fast şi de cruzime, descoperirile făcute în ultima vreme în mormintele regilor din Ur, sau înmormântările cârmuitorilor sciţi, descrise de Herodot, IV, 71 şi urm. Profuziunea de obiecte preţioase şi de victime jertfite în această împrejurare lasă să se înţeleagă că rostul întregului ceremonial trebuie să fi fost îmbunarea mortului, aducerea lui la o dispoziţie favorabilă supravieţuitorilor. Dacă nu uităm însă că – după concepţia dominantă în restul poemelor homerice – viaţa de dincolo de mormânt e o simplă dăinuire a unor umbre lipsite de conştiinţă, concluzia care se impune e că în versurile pe care le comentăm poetul s-a făcut ecoul unei credinţe mai vechi, potrivit căreia – deveniţi un soi de divinităţi infernale – morţii erau înzestraţi cu puterea de a interveni în desfăşurarea treburilor pământeşti.</p>
               <p>         413 În epoca clasică, un tumul situat la nord-est de capul Sigeion trecea drept mormântul comun al lui Ahile şi al lui Patroclu.</p>
               <p>         414 Vezi mai sus nota 219, la IX, 123.</p>
               <p>         415 În întreaga epopee, aceasta e singura menţiune a cunoscutei „judecăţi” a lui Paris; s-ar putea însă ca versurile 28-29 să fie interpolate. Cât priveşte „amara plăcere” dăruită fiului lui Priam de Afrodita, aluzia e la dragostea aducătoare de nenorociri a Elenei.</p>
               <p>         416 Mai curând decât „ruşine”, aidospare a fi însemnat în limba lui Homer „sentimentul demnităţii sau al onoarei” (cf. mai sus XV, 555 şi Hesiod, Munci şi zile, 200, unde Aidos şi Nemesis, ultimele zeiţe care părăsesc pământul, personifică, respectiv, conştiinţa individuală – sentimentul onoarei – şi conştiinţa publică – opinia obştească). Cât priveşte versul 43, el e cu siguranţă adăugat şi se regăseşte întocmai la Hesiod, Munci şi zile, 318.</p>
               <p>         417 Vezi mai sus nota 86, la III, 54.</p>
               <p>         418 Samos, pentru Samothrake. La fel în cântul XIII, 12.</p>
               <p>         419 După comentatorii antici, imediat deasupra cârligului, sfoara undiţei era făcută să treacă printr-un corn scobit, care o ferea de muşcăturile peştilor.</p>
               <p>         420 La începutul istoriei greceşti, când organizarea gentilică a societăţii era încă puternică, iar oamenii rupţi de urma lor, expuşi la toate primejdiile, călătorii şi străinii în căutarea de adăpost se socoteau a fi ocrotiţi de Zeus. Violenţa împotriva lor echivala cu o lipsă de respect faţă de divinitate, cum o proclamă în termeni impresionanţi corul Rugătoarelor în tragedia cu acelaşi nume a lui Eshyl.</p>
               <p>         421 Vezi mai sus nota 49, la II, 353.</p>
               <p>         422 După o legendă des reprodusă în literatura greacă, Io, fiica zeului-fluviu Inachos, îndrăgită de Zeus, ar fi fost transformată în junincă de gelozia Herei şi încredinţată unui străjer neadormit, Argos. Ca să libereze copila, Hermes ucisese pe paznic, de unde epitetul folosit în text, devenit tradiţional.</p>
               <p>         423 Vezi mai sus nota 378, la XIX, 327.</p>
               <p>         424 În original: chiupuri (pithoi), vase mari de argilă, de obicei îngropate în podeaua încăperii unde erau păstrate.</p>
               <p>         425 Ospăţul funebru la care urmează să ia parte întregul norod Troian.</p>
               <p>         426 La tragici, şi în special la Eshyl (în a cărui trilogie deţine un rol de neuitat), Casandra e înfăţişată ca o preoteasă înzestrată cu dar profetic. Aci, nu e vorba de o însuşire supranaturală, ci numai de îngrijorarea cu care pândeşte întoarcerea părintelui pornit într-o călătorie plină de primejdii.</p>
               <p>         427 Nenorocirile prevăzute de Andromaha aveau să se realizeze întocmai după căderea Troiei, cum rezultă din tradiţia mai nouă şi în primul rând din tragici, între ale căror opere ajunse până la noi niciuna nu înfăţişează prăbuşirea familiei lui Priam cu o mai sumbră măreţie decât Troienele lui Euripide.</p>
               <p>         428 Din fugara aluzie – singura de acest fel în Iliada – rezultă că între răpirea Elenei şi începutul războiului troian trecuseră zece ani.</p>
            </div>
         </div>
      </body>
   </text>
</TEI>
