<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Giordano Bruno</title>
            <author>Giordano Bruno</author>
         </titleStmt>
         <editionStmt>
            <edition>
               <date>2013-08-24T20:12:00</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
         <textClass>
            <keywords scheme="unknown">
               <list>
                  <item/>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2022-10-07T10:14:31.778347935</date>
            </change>
         </listChange>
      </revisionDesc>
   </teiHeader>
   <text>                       
      <body>
         <author>Giordano Bruno</author>
         <div type="div1">
            <head>Cabala calului Pegas</head>
            <div type="div2">
               <head>         CUPRINS:/x/</head>
               <p>         Nota traducătorului… 7</p>
               <p>         CABALA CALULUI PEGAS… 13</p>
               <p>         Epistolă închinătoare… 15</p>
               <p>         Sonet întru lauda măgarului… 23</p>
               <p>         Declamaţie… 25</p>
               <p>         Preapios sonet… 37</p>
               <p>         Dialogul întâi. 39</p>
               <p>         Dialogul al doilea… 57</p>
               <p>         Dialogul al treilea… 81</p>
               <p>         Măgarului cilenic… 83</p>
               <p>         Măgarul cilenic al Noianului… 85</p>
               <p>         Note… 95</p>
            </div>
            <div type="div2">
               <head>Nota traducătorului</head>
               <p>         Cabala calului Pegas este cel de al cincilea dintre dialogurile filosofice compuse de Giordano Bruno în limba italiană. Amintim cititorului român că aceste dialoguri, în număr de şase, au fost concepute de autor ca un discurs solidar şi total care, plecând de la o nouă ontologie să conducă spre o nouă etică, un nou proiect de societate omenească şi un nou om. In acelaşi spirit, editura Humanitas a conceput, la rândul său, întreaga serie ca un proiect unitar, unde celor şase dialoguri filosofice li se va adăuga comedia Lumânărarul care cronologic le precedă iar tematic le anunţă. In acest proiect, întreaga serie a operelor italiene este precedată de un amplu studiu monografic semnat de Edgar Papu şi de o cronologie a vieţii şi operei filosofului, pe care cititorul le găseşte în primul volum (Giordano Bruno, Opere italiene I – Cina din Miercurea cenuşii, Humanitas, Bucureşti, 2002). Pentru înţelegerea dialogurilor succesive am considerat că sunt suficiente notele explicative de la sfâr-şitul fiecărui volum. Este şi situaţia volumului de faţă.</p>
               <p>         Tematica dialogurilor şi consensul criticii au încetăţenit împărţirea acestui tot unitar de care vorbeam în două cicluri: primele trei constituind ciclul dialogurilor cosmologice (anume Cina din Miercurea Cenuşii, Despre cauză, principiu şi unu şi Despre infinit, univers şi lumi), celelalte trei alcătuind ciclul dialogurilor morale (din care fac parte Alungarea bestiei triumfătoare, Cabala calului Pegas, Despre eroicele avânturi). Cum se vede, volumul de faţă prezintă, pentru prima dată în versiune românească, cel de al doilea dialog al acestui din urmă ciclu.</p>
               <p>         Dialogul prezentat aici a fost scris de Bruno imediat după terminarea celui publicat cu un an înainte, anume Alungarea bestiei triumfătoare, ca o continuare sau un apendice la acesta, şi are un caracter uşor aparte faţă de precedentele: Bruno însuşi îl prezintă aparent în băşcălie, îl lasă neisprăvit şi-i adaugă la sfârşit un alt dialog mai scurt, Măgarul cilenic, ca un soi de apendice la apendice. Şi, ca şi cum nu ar fi destul, introduce în ambele dialoguri câte un personaj grotesc şi ambiguu: în primul, un om care într-o existenţă anterioară a fost măgar, în al doilea, un măgar în carne şi oase. In realitate, în pofida suculentei uneori plebee a limbajului, a şarjei baroce şi a momentelor groteşti – care nu lipseau nici în celelalte volume – ca şi în acestea, discursul lui Bruno este serios şi coerent cu proiectul general: în dialogul precedent, Jupiter preconiza o mare reformă religioasă şi morală, reprezentată alegoric de înlocuirea animalelor care dau nume constelaţiilor şi care, conform astrologiei, guvernează destinul pământenilor, cu tot atâtea virtuţi. Jupiter anunţa de pe atunci că o cugetare specială şi ulterioară va fi făcută cu referire la două dintre locurile cereşti, anume cel al Eridanului, care are o dublă natură (se află şi în cer şi pe pământ) şi cel al Ursei mari, rămas vacant şi aflat acum în vecinătatea Adevărului. Anunţul lui Jupiter are aşadar menirea de a vesti tocmai dialogulde faţă şi totodată de a atrage atenţia că el trebuie gândit în contextul marii reforme preconizate de părintele zeilor, într-adevăr, Cabala calului Pegas se ocupă tocmai de cele două locuri rămase vacante şi de virtuţile care vin să le ocupe, anume de Asinitatea abstractă, menită să stea alături de Adevăr, şi de Asinitatea concretă, aflată în cealaltă parte a cerului. Cele două forme de asinitate sunt două ipostaze ale cunoaşterii: asinitatea abstractă este înţelepciunea şi cunoaşterea în legătura lor cu lumea divină, asinitatea concretă este ignoranţa şi nebunia lumii noastre. Un prim rol al dialogului este, aşadar, acela de a întregi marea reformă lămurind rolul pe care îl are în ea cunoaşterea. Un al doilea rol este cel de a lămuri limitele şi şansele cunoaşterii înseşi, în diverse perspective filosofice şi religioase.</p>
               <p>         Ca şi până acum însă, discuţia de aici, care ţinteşte spre etică dar are o temă gnoseologică, este strâns legată de ontologia bruniană, de concepţia universului infinit şi în continuă prefacere, care se împărtăşeşte de la aceeaşi substanţă materială şi aceeaşi esenţă spirituală, în care fiecare formă de existenţă individuală reclamă aceeaşi importanţă şi demnitate, în care sufletele transmigrează în mereu alte trupuri, drept care măgarul poate deveni om, iar omul măgar. Asinitatea, în ambele ei ipostaze, poate fi bună sau rea: este bună atunci când este premisa şi suportul cunoaşterii, răbdării, efortului asumat şi toleranţei; este rea când este neîncredere în raţiune, ascultare oarbă, smerenie şi pasivitate. Faptul că această din urmă variantă este bogat ilustrată prin referiri la textele biblice şi la etica creştină nu este un accident. De aceea nu este de mirare că pasaje din acest dialog au fost folosite la procesul intentat autorului de către Inchiziţie ca argumente ale acuzării.</p>
               <p>         Deşi continuând dialogul precedent, cel de faţă pierde totuşi mult din nobleţea vizionară a proiectului de reformă şi din speranţa care-1 anima atunci pe Bruno. Ar mai fi de ştiut că acest dialog a fost repudiat de Bruno, iar motivele acestei repudieri sunt felurit interpretate de feluriţii exegeţi. Felurit interpretată şi ea de critici, întunecarea orizontului de speranţă se răsfrânge însă, plăcut pentru cititor, în sarcasmul şi plasticitatea formulărilor.</p>
               <p>         Ca şi în cazul dialogurilor precedente, traducerea s-a făcut după fundamentala ediţie critică îngrijită de Giovanni Aquilecchia şi publicată în versiune bilingvă (italiană şi franceză) în colecţia „Giordano Bruno, Oeu-vres completes” condusă de Nuccio Ordine şi Yves Hersant, la editura Les Belles Lettres, Paris. Volumul după care s-a tradus dialogul de faţă, al Vl-lea din această serie, este Giordano Bruno, Cabale du cheval Pegaseen, Texte etabli par Giovanni Aquilecchia, Preface et notes de Nicola Badaloni, Traduction de Tristan Dagron, Les Belles Lettres, Paris, 1994.</p>
               <p>         Tălmăcirea primelor două sonete, anume Intru lauda măgarului şi Unpreapios sonet privitor la tâlcul măgăriţei şi măgăruşului, îi aparţine distinsului traducător C. D. Zeletin (din Sonetul italian în Evul Mediu şi Renaştere, Bucureşti, Ed. Minerva, BPT, 1970, voi. II), uşoarele intervenţii cerute de sens fiind semnalate în notă. Traducerea celorlalte versuri ne aparţine.</p>
               <p>         Terminologia filosofică, îndeosebi cea aristotelică, foloseşte aceleaşiechivalenţe ca şi volumele precedente (v. lămuririle în Nota traducătorului la Alungarea bestiei triumfătoare).</p>
               <p>         Referirile destul de numeroase la textele din Sfintele Scripturi au fost confruntate cu Biblia de Studiu pentru o viaţă deplină. Versiunea D. Cornilescu, Life Publisher International, Springfield, Missouri şi Life Publishers România, Oradea, 2000. De multe ori notele oferă şi versiunea românească, diferită, a citatelor (unele inexacte) folosite de Bruno.</p>
               <p>         Ca şi la volumele precedente, notele au la bază un material bibliografic variat şi nu reproduc niciodată întocmai un anume text. Am recurs de aceea la citarea autorului numai acolo unde textul nostru urmăreşte îndeaproape o singură sursă sau unde am reprodus interpretări diferite ale diferiţilor exegeţi. Am folosit, în aceste cazuri, următoarele abrevieri:</p>
               <p>         L.F. pentru Luigi Firpo, /processo di Giordano Bruno, Napoli, 1949.</p>
               <p>         N.B. pentru Nicola Badaloni, în Giordano Bruno, Cabale du cheval Pegaseen, Texte etabli par Giovanni Aquilecchia, Preface et notes de Nicola Badaloni, Traduction de Tristan Dagron, Les Belles Lettres, Paris, 1994.</p>
               <p>         N.O. pentru Nuccio Ordine, La Cabala dell'asino. Asinită e conoscenza în Giordano Bruno, Liguori Editore, Napoli, 1996 (Cabala măgarului. Asinitate şi cunoaştere la Giordano Bruno, trad. Rom. Aurora Martin, Humanitas, Bucureşti, 2004) sau La soglia dell'ombra. Letteratura, filosof ia epittura în Giordano Bruno, Marsilio Editori, Venezia, 2003 (titlul operei e specificat în notă).</p>
               <p>         NT. Pentru Nicoletta Tirinnanzi, note la Giordano Bruno, Dialoghi filosofici italiani, Arnoldo Mondadori Editore, Milano, 2000.</p>
               <p>         V.S. pentru V. Spampanato, Vita di Giordano Bruno, Principato, Messina, 1921.</p>
               <p>         Şi o ultimă lămurire: aşa cum anunţam şi în primul volum al seriei, cuvântul „măgar” folosit atât de des şi cu atâtea semnificaţii – mai ales în dialogul de faţă – de către Giordano Bruno, în italiana curentă înseamnă, în sensul său figurat, ignorant şi prost, deci e mai aproape de românescul „bou”. Dar cum conotaţnle acestui cuvânt sunt numeroase şi cu rezonanţe culturale precise, traducerea a optat pentru „măgar”. Dimpotrivă, substantivul românesc derivat, anume „măgărie”, era complet deviant, drept care, în cazul acestuia am optat pentru forma „asinitate”. Nu cred să existe deocamdată echivalenţe româneşti mai puţin trădătoare şi mai acceptabile.</p>
               <subtitle>        CABALA CALULUI PEGAS2 CU ADĂUGIREA MĂGARULUI CILENIC3 DESCRISĂ DE NOLAN4 DEDICATĂ EPISCOPULUI DE CASAMARCIANO PREASFINŢITULUI DON SAPATINO6</subtitle>
               <trailer>         Abate, urmaş al Sfântului Quentin şi episcop de Casamarciano.</trailer>
            </div>
            <div type="div2">
               <head>         EPISTOLĂ ÎNCHINĂTOARE ASUPRA CABALEI CE URMEAZĂ.</head>
               <p>         Reverendissime în Christo Pater7, Aşa cum adesea i se întâmplă unui olar care, terminându-şi lucrarea (nu atât pentru că a pierit lumina, cât pentru că nu i-a ajuns şi i s-a isprăvit materialul), se trezeşte în mână cu o bucată de sticlă ori de lemn ori de ceară ori de altceva, ce nu-i de ajuns pentru a făuri din el un vas, şi atunci sade o vreme şi cugetă, fără a şti ori a putea hotărî ce-ar fi de făcut cu el/ea, iar în cele din urmă, nevrând să-1 arunce ca pe-un lucru nefolositor şi încăpăţânându-se să-i dea o întrebuinţare, descoperă că e parcă hărăzit8 să devină o toartă, un tiv, un dop de butelcă, o întăritură, o lipitură, un adaos cu care să astupe, să umple sau să acopere vreo crăpătură, vreo gaură sau ciobitură, tot aşa mi s-a întâm-plat şi mie, când, după ce-am slobozit din mine nu zic toată cugetarea, ci doar un anume morman de scrieri9 (şi neavând altceva în lucru), mi-au căzut ochii, mai mult din întâmplare decât dinadins, pe o terfeloaga pe care o tratasem cu dispreţ şi-o folosisem drept înve-litoare pentru scrierile pomenite: şi aşa am descoperit că ea cuprindea parte din ce-ţi voi înfăţişa aici. La început, m-am gândit să i-o dau unui cavaler: dar acesta, după ce s-a uitat pe ea, a spus că n-are atâta învăţătură cât să-i priceapă tainele, şi prin urmare n-avea cum să-i placă. Pe urmă i-am oferit-o unuia dintre miniştri verbi Dei10: acesta a spus că el unul e prieten cu buchea şi nu află plăcere în asemenea tâlcuiri proprii lui Origene11, îngăduite de scolaşti şi de alţii asemenea, duşmani meseriei lui12. I-am înfăţişat-o unei cucoane: dar ea a zis că nu-i pe placul ei nefiind îndeajuns de mare pentru o chestiune precum cea a calului ori măgarului; i-am prezentat-o alteia: aceasta, deşi gustând dintr-însa şi declarând că-i place, a zis că are nevoie de câteva zile de gândire13. Am vrut apoi să văd dacă poate stârni interesul unei preacucernice, iar ea mi-a spus: „n-o accept dacă vorbeşte de-altceva decât de mătănii, de sămânţa sfântă şi de mielul domnului”14. I-am vârât-o sub nas unui pedant15: insul a întors faţa cu scârbă şi m-a anunţat că renunţase la orice altă învăţătură şi disciplină cu excepţia câtorva note, însemnări şi interpretări cu privire la Vergiliu, Terenţiu şi Cicero. Un ticluitor de versuri mi-a spus că n-o vrea dacă nu cuprinde oarece octave16 sau sonete. Alţii mi-au spus că tratate chiar mai de soi ca acesta au fost dedicate unor persoane mai prejos decât ei. Alţii, din alte pricini, păreau înclinaţi să-mi mulţumească prea puţin sau deloc pentru o atare dedicaţie: şi nu fără motiv, pentru că (la drept vorbind) orice tratat, orice scriere trebuie închinată, oferită şi pusă dinaintea cuiva care e de meserie sau în măsură s-o priceapă.</p>
               <p>         Or, cum stăteam aşa, cu ochii pironiţi, căutând rostul materiei acesteia enciclopedice17, mi-am amintit de enciclopedismul minţii dumitale, care nu atât prin bogăţie şi rodnicie pare să cuprindă totul şi chiar mai mult decât totul, cât printr-o anume şi osebită18 desă-vârşire. Desigur, nimeni nu va putea pricepe totul mai deplin decât dumneata: deoarece eşti în afara a toate. Dumneata poţi intra pretutindeni, pentru că nimic nu te ţine închis. Poţi aveatotul, pentru că nu ai nimic. (Nu ştiu de mă voi dovedi mai grozav dacă îţi voi descrie intelectul inefabil.) Nu ştiu dacă eşti teolog, filosof ori cabalist: dar ştiu bine că eşti toate laolaltă, dacă nu prin esenţă, măcar prin participare; dacă nu în act, atunci în potentă; dacă nu de aproape, de departe. Oricum, eu cred că ai îndeajuns şi dintr-una şi din-tr-alta: drept care, poftim aici cabală, teologie şi filosofie! Vorbesc de-o cabală de filosofie teologică, de-o filosofie de teologie cabalistică şi de-o teologie de cabală filosofică, deoarece nu ştiu încă dacă acestea trei le deţii în întregime, în parte sau deloc: dar sunt pe deplin sigur că deţii parte din totul despre nimic, totul despre parte din nimic şi nimic despre parte din tot19. Dar, revenind la ale noastre, mă vei întreba: ce-i lucrul ăsta ce mi-1 trimiţi? Care e subiectul acestei cărţi? Cu ce dar m-ai învrednicit? Iar eu îţi răspund că îţi aduc în dar un Măgar20: acel Măgar anume care îţi va face onoare, care-ţi va spori demnitatea şi te va scrie în cartea veşniciei; nu te costă nimic să-1 iei de la mine şi să-1 socoti al dumitale; nu te costă nici să-1 îngrijeşti, deoarece nu mănâncă, nu bea, nu murdăreşte prin casă; va fi al dumitale pe veci şi va dăinui mai mult decât mitra, cârja21 şi sfita22 de episcop, catârca23 şi viaţa: cum fără multe vorbe vei pricepe şi dumneata şi alţii. Şi nu mă îndoiesc, preasfinte părinte, că măgarul de dar va fi pe placul prudenţei24 precum şi pe-al milosteniei25 dumitale: şi nu spun asta din pricina obiceiului de a dărui marilor învăţaţi nu doar o nestemată, un diamant, un rubin, o perlă, un cal de soi, o vază minunată, ci şi o maimuţă, un papagal, un macac, un măgar; iar acesta din urmă când e trebuincios nu e de o speţă oarecare, ci de una rară şi potrivită înţelesului: la Roma, măgarul indian e la mare preţ şi se dăruieşte numai papei; la Constantinopol, măgarul din Otranto se dăruieşte doar împăratului; la Napoli măgarul din Sardinia se dăruieşte viceregelui26; atunci, crezi matale că măgarul cabalistic27, care este o idee şi ca atare celest, este mai puţin scump în orişicare parte a pământului, pentru orişice om de seamă: de vreme ce ştim că, prin-tr-o bunăvoinţă cerească, ni s-a garantat că precum e pe pământ aşa e şi în cer28? Prin urmare sunt sigur că-1 vei primi cu plăcerea cu care ţi-1 dăruiesc eu.</p>
               <p>         De vrei, părinte, socoate-1 o pasăre, de vreme ce e înaripat şi e cea mai drăgălaşă şi veselă zburătoare de ţinut în colivie. Sau de vrei, socoate-1 o fiară, pentru că nu e doar unic, rar şi nemaivăzut, ci e şi vietatea cea mai de soi pe care o poţi fereca într-o grotă sau peşteră. Dacă-ţi place, socoteşte-1 animal domestic: pentru că e cuviincios, credincios şi supus, şi e cel mai bun tovarăş pe care-1 poţi avea în casă. Vezi însă să nu-ţi scape din mână: căci e cel mai iute armăsar ce poate fi scos la păscut sau, mai curând, ţinut în grajd; este cel mai bun tovarăş de odaie şi de taclale. Poartă-te cu el ca şi cu un giuvaer şi un lucru de mare preţ, căci nu poţi avea comoară mai scumpă în tainiţa dumitale. Atinge-1 cu sfinţenie şi priveşte-1 cu mare stimă: deoarece nu poţi avea carte mai rară, imagine şi oglindă mai cristalină în odaia ta de taină29. Tandem? 0, dacă în pofida tuturor acestor lucruri, simţi că nu ţi se potriveşte, poţi să-1 dăruieşti altcuiva care să nu-ţi fie nerecunoscător pentru un aşa dar. Dacă îl socoti o joacă, dăruieşte-1 vreunui cavaler de ispravă ca să-1 dea pe mâna pajilor să-1 răsfeţe laolaltă cu maimuţele şi cercopitecii. Dacă îl socoteşti unanimal pastoral31, dă-i-1 unui opincar să-1 aşeze alături de calul şi boul lui. Dacă îl socoteşti sălbatic, dăruieşte-1 vreunui Acteon32 care să-1 lase să umble liber, cu cerbii şi căpriorii. Dacă-1 socoteşti drăgălaş, dă-i-1 unei domnişoare să-1 ţină în chip de hermină sau de căţeluşă. In sfârşit, dacă-ţi pare că aduce a matematician, fă-i-1 pomană unui cosmograf să-1 pună să se caţăre şi să ţopăie între polul arctic şi cel antarctic, pe inelele vreunei sfere dintr-acelea ce înfăţişează universul33, căci el, la fel de lesne precum făcut-a mercurul cu sfera lui Arhimede34, îi va putea imprima o mişcare continuă, reprezentând astfel mai cu spor macrocosmosul, unde sufletul lăuntric inspiră concordanţă şi armonie mişcării rectilinii şi circulare35. Dar de eşti înţelept, precum te socotesc eu, şi judeci cu chibzuială, îl vei păstra pentru dumneata: şi nu vei găsi că ceea ce-ţi închin dumitale e mai prejos decât ce i-am închinat papei Pius al V-lea, căruia i-am dedicat Arca lui Noe; nici regelui Henric al III-lea al Franţei, pe care l-am nemurit cu Umbrele ideilor; nici legatului său în Anglia, căruia i-am dăruit Treizeci de sigilii; nici cavalerului Sidney, căruia i-am închinat Bestia triumfătoare^. Pentru că aici ai nu doar bestia triumfătoare în carne şi oase, ci şi cele treizeci de sigilii desfăcute, fericirea desăvârşită, umbrele lămurite şi arca bine cârmită: unde măgarul (care nu-i mai prejos nici de roata timpului, nici de necuprinsul universului, de fericirea inteligenţelor, de lumina soarelui ori de baldachinul lui Jupiter37) este moderator, prezentator, consolator, dezvăluitor şi cârmuitor. El nu e un măgar de grajd ori de turmă, ci unul care se poate arăta oriunde, poate merge oriunde, intra oriunde, şedea oriunde, poate comunica, înţelege, sfătui, explica şi face totul. Chiar aşa: dacă-1 văd săpând, udând şi irigând, de ce nu l-aş numi grădinar? Dacă ară, seamănă şi sădeşte, de ce n-ar fi agricultor? De ce n-ar fi meşter, dacă e ucenic, zidar şi arhitect? Cine mă-mpiedică să-1 numesc artist, dacă e atât de ingenios, de activ şi inovator? Dacă e atât de strălucit în argumentaţie, în disertaţie şi apologetică, de ce nu ţi-ar plăcea să-1 numesc scolast? Şi fiind el un atât de dibaci întemeietor de obiceiuri, instaurator de doctrine şi reformator de religii, cine s-ar feri să-1 numească academician şi să-1 socotească mare diriguitor al vreunei mari şcoli? De ce n-ar fi el monahal, de vreme ce e coral, capitular şi dormitorial38? Iar dacă e, prin legământ, sărac, neprihănit şi obedient39, sunt eu oare de dojenit de-1 voi numi monah? Cine mă va împiedica să-1 socot vrednic de conclav, de vreme ce el, fie că spune ce crede fie că nu, este numai bun de înaintat în rang, de ales şi de uns prelat? Iar de e doctor subtil, irefutabil şi iluminat40, cum aş putea să nu-1 preţuiesc şi judec drept un sfetnic bun? Mă vei lega oare la gură ca să nu-1 pot numi blajin, când în capul acela e sădită întreaga moralitate politică şi economică? Putea-va toată autoritatea canonică să mă împiedice să-1 socotesc un stâlp al bisericii, dacă el mi se-arată atât de pios, de credincios şi de cumpătat? Dacă-1 văd atât de înalt, de ferice şi de triumfător, mă va putea împiedica cerul şi lumea toată să-1 numesc divin, olimpian şi ceresc? Pe scurt (ca să nu-ţi mai bat capul nici dumitale, nici mie), după mine el este însuşi sufletul lumii, este tot în tot şi tot în orişice parte41. Aşadar vezi care şi câtă este însemnătatea acestui venerabil subiect, căruia îi dedicăm această vorbire şi dialogurile următoare. Iar de-ţi va părea că afli în ele ditai căpăţâna ori fără de trunchi ori doar cu un spârc de coadă42, nu te speria, nu te înfuria, nu te mira: căci în natură există multe specii de animale care n-au alte mădulare decât capul sau care par să n-aibă decât cap deoarece capul e atât de mare încât celelalte părţi trec neobservate; dar asta nu înseamnă că nu sunt desăvârşite fiecare în felul ei43. Iar dacă această explicaţie nu te mulţumeşte, ia aminte şi la faptul că această cărticică are în ea o descriere, o pictură; iar în portrete cel mai adesea e de ajuns că e zugrăvit capul singur, fără restul corpului. Nu mai spun că uneori marea dibăcie [a pictorului] stă în a arăta numai o mână, un picior, o coapsă, un ochi, o ureche de-abia schiţată, jumătate de chip apărând din dosul unui copac, la un colţ de fereastră, ori părând sculptat pe rotunjimea unei cupe care are drept picior o labă de gâscă sau de pajură sau cine ştie ce alt animal: iar pentru asta lucrătura nu este nici hulită, nici dispreţuită, ci e cu atât mai bine primită şi admirată44. In acelaşi fel trag eu nădejde, ba chiar sunt sigur că dumneata vei accepta darul acesta ca pe-o lucrare tot atât de desăvârşită pe cât e de desăvârşită dărnicia cu care ţi se oferă. Vale45.</p>
            </div>
            <div type="div2">
               <head>Sonet întru lauda măgarului.</head>
               <p>         Prostie sfântă de măgar, tăcere, tu, neghiobie, tu, devoţiune, voi ce mai faceţi sufletele burie, nu geniu, studiu şi iniţiere!</p>
               <p>         Nu se înalţă trudnica veghere pe care orice artă şi-o propune, nici contemplare-ntru înţelepciune, la ceru-n care-ţi faci sălaş, în sfere.</p>
               <p>         De ce s-aflaţi, cum cărţile îndrugă, o, curioşi, pân'ce vă crapă ţeasta, de sunt din foc ori ţărnă aştrii-n fugă? 46</p>
               <p>         Măgarul sfânt nu-şi face griji din asta, ci-aşteaptă soarta ghemuit a rugă: primeşte, stând, norocul ori năpasta47.</p>
               <p>         Ce n-o să se distrugă, e numai al eternei linişti rodul ce-1 vei primi când s-o-ncheia prohodul48.</p>
            </div>
            <div type="div2" rend="P6">
               <head>         DECLAMAŢIE.</head>
               <subtitle>CETITORULUI SÂRGUINCIOS, CREDINCIOS şi CUCERNIC.</subtitle>
               <p>         Vai, tu, care mă asculţi, află că spiritul meu nu-şi poate aminti, nici cu simţirea, nici cu mintea, nici cu ochii, şi nu-şi poate face auzită vocea nici înfăţişa temeiurile altfel decât suspinând cu foc, vărsând şiroaie de lacrimi şi tânguindu-se amarnic, de cât de înşelătoare sunt simţurile, cât de tulbure gândirea şi nepricepută judecata care, în verdictul său dezmăţat, ticălos şi dăunător, nu vede, nu ia în seamă şi nu lămureşte, aşa cum ar trebui s-o facă în temeiul naturii, al adevărului raţional şi al dreptăţii, bunătatea neprihănită, sinceritatea regală şi magnifica maiestate a sfintei ignorante, a doctei prostii şi a divinei dobitocii a măgarului49. Vai, Doamne, cum mai greşesc cei care, în viaţă fiind, chinuie cu sălbăticie această minunăţie cerească, căci unii fremătând o înfierează, alţii o sfâşie cu colţii, alţii o batjocoresc cu măscări zeflemitoare, şi pe toţi şi oriunde, atunci când îşi bat joc, iau în tărbacă şi fac băşcălie de ceva, îi auzi una-două zicând „ăsta e un dobitoc, fapta asta e o dobitocie, ce dobitocie!”, când vorbele astea se potrivesc întru totul discuţiilor celor mai serioase, subiectelor celor mai temeinice şi exprimărilor celor mai chibzuite. Vai, Doamne, de ce mi se înfăţişează dinaintea ochilor, mâhnindu-mi inima, îndo-liindu-mi mintea şi îngreunându-mi sufletul, această mulţime nepricepută, neghioabă şi ageamie care gân-deşte atât de strâmb, se exprimă atât de tăios, scrie cu atâta cutezanţă, zămislind comentarii infame cu privire la atâtea opere măreţe – precum Măgarul de aur, Laudă măgarului, Elogiu măgarului'0, ce, în tipografii, în librării şi oriunde, nu se împiedică de dispreţul, de batjocura şi ocara ei – comentarii care nu se gândesc decât să ia în râs şi prin felurite ironii să-şi bată joc şi să ponegrească glorioasa dobitocie măgărească? Ce i-ar împiedica pe oameni să creadă că şi eu voi face la fel? Cine o să pună stavilă limbariţei lumii, ca să nu fiu trecut de-a valma51 printre cei ce democritizează52 pe tema asta? Cine îi va împiedica să creadă, să afirme şi să confirme că eu nu intenţionez cu adevărat şi în chip serios să laud măgarul şi dobitocia măgărească, ci că mai curând mă străduiesc să adaug ulei opaiţului aprins de alţii53? Dar voi, judecătorii mei îndrăzneţi şi sfruntaţi, calomniatorii mei bicisnici şi ticăloşi, pone-gritorii mei sumbri şi înflăcăraţi, opriţi-vă, întoarce-ţi-vă ochii, aţintiţi-vă privirea şi vedeţi, pătrundeţi, cântăriţi dacă noţiunile, enunţurile şi judecăţile pe care le aduc în apărarea acestui animal sacru, neprihănit şi sfânt sunt pure, adevărate şi doveditoare sau sunt, poate, false, închipuite şi cu neputinţă54. Iar dacă le vedeţi ridicate pe temelii cu adevărat puternice, dacă sunt frumoase, dacă sunt bune, nu le ocoliţi, nu fugiţi de ele, nu le lepădaţi cât colo; ci acceptaţi-le, urmaţi-le, îmbrăţişaţi-le, şi nu rămâneţi priponiţi în obişnuinţa de a crede, nu vă lăsaţi învinşi de suficienţa gândirii nici călăuziţi de deşertăciunea vorbei, dacă altceva vă arată lumina intelectului, dacă alt viers vă cântă învăţătura şi altceva vă recomandăexperienţa55.</p>
               <p>         Ce credeţi voi că este măgarul ideal şi cabalistic56 pe care ni-1 înfăţişează sfintele scripturi? Ce credeţi c-o fi calul Pegas întruchipat în plăsmuirile poeţilor? Ce socotiţi c-o fi măgarul cilenic demn de a fi pus în croceis57 în cele mai renumite academii? Dar lăsându-i la o parte pe-al doilea şi pe-al treilea, pentru a ne ocupa doar de cel dintâi, care e platonic şi totodată teologal, vreau să aflaţi că despre el aduc mărturie atât scrierile divine cât şi cele omeneşti, dictate atât de învăţaţii cei sfinţi cât şi de cei profani, care vorbesc fie din umbra ştiinţelor, fie din lumina credinţei58. Iar cine e cât de cât priceput în materie, va afla că nu mint când spun că măgarul ideal este principiul supranatural al producerii, formării şi desăvârşirii speciei măgăreşti59; aceasta, deşi în sânul atotcuprinzător al naturii, este şi arată diferit de celelalte specii, deşi se numără printre minţile de a doua speţă60 şi este definită printr-un alt concept decât celelalte forme, totuşi (iar asta contează cel mai mult) în mintea dintâi ea e la fel cu ideea speciei umane, cu ideea speciei pământ, a speciei lună ori soare, a speciei inteligenţelor, demonilor, zeilor, lumilor şi universului întreg; mai mult, ea este specia de care depind nu doar măgarii, ci şi oamenii, stelele, lumile şi vieţuitoarele lumilor61: este acea specie, spun eu, în care nu există diferenţă între formă şi existenţă, între un lucru şi altul; ci ea e una şi cu desăvârşire simplă. Vedeţi, prin urmare, de unde se trage că cel mai sfânt dintre sfinţi este numit, şi nu întru ocară, ba leu, ba unicorn, ba rinocer, ba vânt, furtună, acvilă, pelican62; nenumindu-1 însă om, este numit în schimb ruşine a oamenilor, josnicie a gloatei, oaie, miel, vierme, şi e asemuit cu o greşeală, mergând până la a-1 numi păcat şi chiar mai rău63. Luaţi aminte la pricina pentru care creştinii şi iudeii nu se mânie, ci mai degrabă se bucură ca de-o izbândă când aluziile metaforice ale sfintei scripturi îi înfăţişează prin calificativul şi caracteristica de măgari, îi numesc măgari, îi definesc măgari: în aşa fel încât oriunde vine vorba de animalul acesta blagoslovit, ori că ne luăm după sensul literal şi moral, ori după cel alegoric sau anagogic64, înţelegem un om drept, un om sfânt, un om al lui Dumnezeu65.</p>
               <p>         De aceea, în Exod, când se face vorbire despre mân-tuirea şi schimbarea omului, laolaltă cu acesta este pomenit şi măgarul: „Întâiul născut al măgarului”, se spune acolo, „îl vei schimba pe o oaie; iar întâiul născut al omului îl vei răscumpăra şi mântui”66. Şi când, în aceeaşi carte, este dată lege ca bărbatul să nu poftească la nevastă sau la roabă, vezi că sunt pomeniţi în acelaşi loc boul şi măgarul: ceea ce înseamnă că a râvni la aceştia este un păcat la fel de mare67. Când însă în cartea Judecătorilor Debora cântă cu Barac, fiul lui Abinoam, spunând „Ascultaţi, o regi, aplecaţi urechea, voi, domnitori, care încălecaţi măgari lustruiţi şi staţi pe locul judecătorilor”68, sfinţii rabini interpretează astfel: „o voi, cârmuitori ai pământului, care staţi deasupra popoarelor îngăduitoare, şi care cu biciul sfânt îi cârmuiţi, pedepsindu-i pe cei răi şi răsplătindu-i pe cei buni şi rânduind totul cum se cuvine”. Când Pentateuh-porunceşte să mâni şi să aduci pe calea cea bună măgarul şi boul rătăcit al aproapelui tău69, învăţaţii70 interpretează, în sens moral, că de seîntâmplă ca omul care e aproapele lui Dumnezeu (care e în noi şi înlăuntrul nostru) să se îndepărteze de la calea cea dreaptă, noi trebuie să-1 înştiinţăm şi corectăm. Iar când mai-marele sinagogii 1-a certat pe Domnul că vindeca un bolnav în zi de Sabat, acesta a răspuns că „nu este om cumsecade care, în orice zi, să nu vină să scoată măgarul sau boul din puţul unde a căzut”71, iar sfinţii scriitori înţeleg prin asta că măgarul este omul simplu, boul este omul în starea lui din natură, puţul este păcatul capital, cel ce scoate măgarul din puţ este graţia divină şi puterea care îi mântuie pe aleşii săi din acel abis. Iată prin urmare cum poporul mântuit, preţuit, râvnit, câr-muit, îndreptat, înştiinţat, corectat, slobozit şi până la urmă predestinat, este întruchipat de măgar şi numit măgar; iar că măgarii sunt cei prin care binecuvântarea şi mila dumnezeiască se pogoară peste oameni – şi vai de cei ce rămân fără măgar – se poate prea bine vedea din însemnătatea pe care o are blestemul din Deute-ronom, când Dumnezeu ameninţă zicând: „Ţi se va răpi măgarul dinaintea ta, şi nu ţi se va da înapoi.”72</p>
               <p>         Blestemat e regatul, urgisită e cetatea, nenorocit oraşul şi nefericită casa de unde e alungat, izgonit şi îndepărtat măgarul. Vai de simţirea, mintea şi sufletul ce n-au într-însele o parte măgărească. Iar zicala ab asino excidere72, este foarte răspândită pentru a spune că cineva e distrus, sleit, isprăvit. Origene Adamantius, acceptat printre doctorii sacri şi drept-credincioşi ai Bisericii, vrea ca rodul predicilor celor şaptezeci şi doi de discipoli ai lui să fie întruchipat de şaptezeci şi două de mii de măgari pe care poporul lui Israel i-a câştigat de la moabiţi: socotind el că fiecare din acei şaptezeci şi doi a câştigat o mie, adică un număr perfect, de suflete predestinate, salvându-le din mâinile lui Moab, adică izbăvindu-le de tirania lui Satan74. Adăugaţi la asta că oamenii cei mai credincioşi şi sfinţi, care iubesc şi respectă legea veche şi pe cea nouă, au primit, ca dar suprem şi semn de cinstire, numele de măgari. De nu mă credeţi, mergeţi de cercetaţi ce scrie în Evanghelie: „Măgăriţa şi măgăruşul ei, dezlegaţi-i şi aduceţi-i la mine.”75 Mergeţi şi uitaţi-vă la vorbirea pe care o fac teologii evrei, greci şi latini cu privire la fragmentul acela din cartea Numerilor: „Aperuit Dominus os asinae, et locuta est”76. Şi vedeţi cât de bine se împacă cu aceasta atâtea alte pasaje din sfintele scrieri unde apare adesea Dumnezeu şi Pronia cerească deschizând gura feluritor personaje divine şi profetice, cum e acela care zicea: „Vai, Doamne, eu nu ştiu grăi”77; sau acolo unde se spune „Dumnezeu i-a deschis gura”78; nu mai zic de câte ori stă scris „Ego ero în ore tuo”79; de câte ori e rugat „Doamne, deschide-mi buzele, şi gura mea te va lăuda”80; iar în Noul Testament: „Muţii vorbesc, săracii propovăduiesc”81: toate astea au aceeaşi reprezentare, Dumnezeu care a deschis gura măgăriţei iar aceasta a vorbit. Prin autoritatea ei, prin gura, vocea şi cuvintele ei este supusă, învinsă şi călcată în picioare fudula, trufaşa şi îndrăzneaţă ştiinţă laică; prin ea e împins în jos pentru a ajunge în rând cu celelalte, orice spirit înalt ce îndrăzneşte a ridica fruntea spre cer: deoarece Dumnezeu a ales spiritele neputincioase pentru a lăsa nedesluşite puterile lumii82. A dat cinstire lucrurilor neghioabe; căci ceea ce nu putea fi recăpătat prin înţelepciune, a fost dres prin sfânta prostie şi neştiinţă: de aceea este certată ştiinţa ştiutorilor şirespinsă înţelepciunea înţelepţilor83. Proştii lumii au fost cei ce au întemeiat religia, ritualurile, legea, credinţa, rânduiala vieţii; cei mai mari măgari ai lumii (aceia care n-au pic de simţire nici învăţătură, care nu cunosc convieţuirea nici deprinderile civilizate şi putrezesc într-o veşnică pedanterie) sunt cei care, cu îngăduinţa divină, reformează credinţa prihănită şi coruptă, vindecă plăgile religiei rănite şi, scăpând-o de abuzurile superstiţiilor, cârpesc la loc veşmântul ei sfâşiat84; ci nu sunt aceia care cu nelegiuită curiozitate se duc ori s-au dus să scotocească tainele naturii, care au socotit mersul stelelor. Cercetaţi dacă ei se străduiesc ori s-au străduit vreodată să afle cauzele secrete ale lucrurilor; dacă nu cumva iartă spulberarea împărăţiilor, risipirea popoarelor, incendiile, măcelurile, ruinele şi exterminările; dacă le pasă de piere lumea din cauza lor85: toate cu condiţia să fie salvat sărmanul lor suflet, cu condiţia să-şi înalţe lăcaş în cer, să-şi depună comoara într-acea patrie fericită, nepăsându-le defel de renu-mele, de bunăstarea şi gloria din această viaţă nesigură şi plăpândă: ci doar de cealaltă, sigură şi veşnică. De aceşti măgari vorbeşte alegoria înţelepţilor antici (cărora spiritul divin s-a îndurat totuşi să le dezvăluie câte ceva, fie şi numai ca să-i facă de neiertat) în apologul plin de învăţăminte despre zeii care s-au luptat cu giganţii răzvrătiţi, fii ai pământului şi îndrăzneţi atacatori ai cerului, pe care zeii, datorită glasului măgarilor, i-au zăpăcit, i-au speriat, înspăimântat, înfrânt şi subjugat86. Şi acelaşi lucru se înţelege lămurit dacă, ridicând vălul metaforei sacre, ne aţintim privirea asupra sensului anagogic87 al pildei divinului Samson, care înarmat cu o falcă de măgăriţă, a răpus mii de filisteni88; pentru că – spun sfinţii tâlcuitori – cu falca măgăriţei, ceea ce înseamnă cu propovăduitorii legii şi mai-marii sinagogii, şi cu falca măgăruşului, ceea ce înseamnă cu propovăduitorii legii noi şi mai-marii Bisericii militante, delevit eosS9, adică i-a spulberat, i-a înghesuit pe toţi o mie – număr desăvârşit – pe toţi ca unul, după cum stă scris: „Căzut-au în stânga ta o mie, iar în dreapta ta zece mii.”90 Iar locul acela se numeşte acum Ramat-Lehi, adică „Aruncarea fălcii”; şi din asta a urmat, rod al propovăduirii, nu numai nimicirea odioaselor puteri vrăjmaşe dar şi salvarea celor renăscuţi: deoarece din aceeaşi falcă, şi deci în urma aceleiaşi propovăduiri, au apărut şi au ţâşnit acele ape care, instaurând cunoaşterea divină, răspândesc mila cerească şi-i fac pe cei ce se adapă din ele vrednici de viaţa veşnică91.</p>
               <p>         O, tu, puternică, victorioasă şi triumfătoare falcă de măgar mort! O, tu, divină, gingaşă şi sfântă falcă de măgăruş răposat! Dacă într-atâta este slava şi mărirea acestei sacrosancte relicve, adică a unui ciolan, cât fi-va sfinţenia, graţia, divinitatea, puterea, victoria şi triumful măgarului întreg, deplin şi viu? Şi mă întorc spre voi, iubiţii mei ascultători; mă adresez vouă, care sunteţi prietenii scrierilor mele şi ascultătorii glasului meu: şi vă spun, vă înştiinţez, vă îndemn şi vă conjur: veniţi-vă în fire! Lăsaţi-mă cu necazul vostru, luaţi seama la binele ce vă stă dinainte, liberaţi-vă de ucigă-toarea semeţie a inimii, retrageţi-vă în sărăcia spirituală, fiţi umili în cuget, renunţaţi la raţiune, stingeţi flacăra luminoasă a minţii, care vă aprinde, vă arde şi vă mistuie; feriţi-vă să vă sporiţi ştiinţa, căci cu siguranţă ea vă sporeşte suferinţele; lepădaţi-vă de orice simţire, lăsaţi-vă prinşi de sfânta credinţă, fiţi voi acea măgăriţă binecuvântată,deveniţi voi acel glorios măgăruş, doar pentru care mântuitorul lumii le-a spus învăţăceilor lui: „Duceţi-vă în satul dinaintea voastră”92, adică străbateţi întreg universul sensibil şi material, care este un simulacru opus şi supus lumii inteligibile şi imateriale. „Veţi găsi legaţi o măgăriţă şi un măgăruş”: adică acolo veţi da peste poporul evreu şi cel păgân, supus, asuprit şi înrobit de Belial. Şi continuă: „Dezlegaţi-i şi slo-boziţi-i din robie”: anume prin propovăduirea Evangheliei şi stropirea cu apa botezului; „aduceţi-i la mine”: pentru ca să mă slujească, să devină ai mei, să poarte în spinare povara trupului meu, adică a sfintei mele ctitorii şi a legii mele; să fie mânaţi de frâiele poveţelor mele divine, să devină vrednici şi în stare să intre cu mine în Ierusalimul triumfător, în cetatea cerească. Vedeţi, prin urmare, cine sunt cei mântuiţi, cine sunt cei chemaţi, cine sunt predestinaţii şi izbăviţii: măgăriţa, măgăruşul, oamenii simpli, cei săraci cu duhul, pruncii şi cei ce vorbesc precum pruncii; ei şi numai ei intră în împărăţia cerului; aceia, dispreţuind lumea şi fastul ei, batjocoresc veşmintele, renunţă la orice îngrijire a trupului, a cărnii care înfăşoară sufletul, o calcă în picioare, o dau de pământ: şi totul pentru ca măgăriţa cu măgăruşul ei iubit să păşească triumfătoare şi în glorie. Rugaţi-vă, dragii mei, ruga-ţi-vă Domnului, dacă nu sunteţi deja măgari, să vă prefacă neîntârziat în măgari. E destul să vreţi: şi harul dumnezeiesc se va pogorî desigur îndată asupra voastră; căci, deşi sunteţi măgari prin natură, iar învăţătura obişnuită nu este decât o dobitocie măgărească, trebuie să cercetaţi şi să cumpăniţi bine dacă sunteţi măgari întru Dumnezeu: adică dacă faceţi parte dintre nenorocoşii care rămân legaţi dinaintea porţii, sau dintre fericiţii care intră înăuntru93. Amintiţi-vă, voi drept-credincioşilor, că, la vremea lor, părinţii noştri dintâi i-au fost pe plac Domnului, şi se bucurau de bunăvoinţa lui şi trăiau sub pavăza lui, mulţumiţi în paradisul terestru, aidoma măgarilor, pentru că erau simpli şi nu ştiau ce e binele şi răul; atunci încă putea să-i zgândăre dorinţa de-a afla ce-i binele şi răul, dovadă că n-aveau nici cea mai mică idee despre ele; atunci puteau crede o minciună spusă de şarpe; atunci era cu putinţă să-i faci să creadă până şi asta: că deşi Dumnezeu zisese că ei o să moară, poate că n-avea să fie aşa; în starea asta ei erau bine-veniţi şi acceptaţi, şi nu cunoşteau nici durerea, nici grijile, nici supărarea. Şi mai amintiţi-vă că Dumnezeu a iubit poporul evreu când era îndurerat, înrobit, înjosit, asuprit, neştiutor, împovărat, strivit de dăsagi, ca un animal de povară, de nu-i lipsea decât coada ca să fie de-a dreptul măgar sub stăpânirea egipteană: atunci a fost numit de Dumnezeu poporul său, neamul său, seminţia sa aleasă. Şi dimpotrivă, 1-a numit stricat, ticălos, păcătos, desfrânat când a avut rânduieli, demnitate şi măreţie asemeni altor popoare şi altor regate respectate de lume94. Cine oare nu laudă vârsta de aur, când oamenii erau măgari, când nu ştiau să lucreze pământul, când nimeni nu era mai presus de altul, nimeni nu ştia mai multe ca celălalt, când toţi aveau drept acoperiş grotele şi cavernele, când se băteau între ei ca animalele şi nu aveau atâtea veşminte dar nici invidii, nici atâtea chipuri de a-şi aţâţa poftele trupului şi ale gurii: totul era al tuturor, hrana erau poamele, castanele, ghinda aşa cum le-a lăsat mama natură95. Toată lumea ştie că, nu numai în specia omenească, ci la toate speciile de animale, mama îl iubeşte mai tare, îl alintă mai mult, îi face pe plac şi îl fereşte de oboseală şi de muncă, îl giugiuleşte, îl sărută, îl ia în braţe şi îl păzeşte mai mult pe cel mai mic dintre copii: acela, neştiind ce-i rău sau bine, pentru ea este ca şi un miel, ca un animal, un măgar, că el nu ştie vorbi şi cu atât mai puţin a judeca; iar pe măsură ce lui îi creşte mintea şi înţelepciunea, pe atât scade iubirea, grija, afecţiunea duioasă pe care i le poartă părinţii. Nu e pe lume duşman care să nu arate duioşie, blândeţe, îngăduinţă faţă de vârsta aceea, faţă de cineva care nu are în fiinţa lui nimic viril, nimic chibzuit, bărbătesc, ager, care n-are barbă, nu e puternic nici matur96. De aceea, vrând să-i trezească mila şi îndurarea Domnului, un anume profet a zis: ^Ah, ah, ah, Domine, quia nescio loqui'97; care zicere şi răget îl arată a fi măgar. Iar într-alt loc spune: „Quiapuer sum”9s. Şi tot aşa, când se doreşte iertarea unei greşeli, de multe ori, în cărţile sfinte, cauza este înfăţişată astfel: „Quia stulte egimus”, „stulte egerunt”, „quia nesciunt quid faciant”, „ignoravimus”, „non intellexerunt”99.</p>
               <p>         Când vrem să-i cerem un hatâr lui Dumnezeu sau când vrem să dobândim mai multă încredere, îngăduinţă şi autoritate de la oameni, amintim versetul care spune că apostolii păreau beţi100; sau celălalt, că nu ştiau ce spun pentru că nu ei vorbeau prin gura lor. Iar unul dintre cei mai de soi, pentru a dovedi cât e de sărac cu duhul, a spus că a fost răpit în cel de al treilea cer, unde a auzit taine de nerostit, şi că nu ştie dacă era mort sau viu, dacă era înăuntrul propriul trup sau în afara lui101. Iar un altul spunea că vede cerurile deschise; şi câte şi mai câte altele nu zic aleşii Domnului, cărora li se dezvăluie ceea ce rămâne ascuns înţelepciunii omeneşti şi care trece drept o eminentă măgărie în ochii discursului raţional: pentru că aceste nebunii, aceste dobitocii şi măgării sunt semne de înţelepciune şi inteligenţă şi acte de eroism pentru Dumnezeul nostru: care îi numeşte pe cei ce cred în el, îl iubesc şi îl urmează, fie puii lui, fie turma lui, oile, pruncii, proştii lui, măgăruşul lui, măgăriţa lui. Nu există, spun şi repet, o mai bună oglindă pusă dinaintea ochilor omeneşti decât măgarul şi dobitocia măgărească: nimic nu dovedeşte mai lămurit, mai matematic, cum trebuie să fie cel care, trudind în via Domnului, e pus să-şi aştepte simbria zilnică, să viseze la gustul unei cine copioase, la odihna care urmează acestei vieţi trecătoare. Nici o altă asemănare, mai mare sau egală cu aceasta, nu ne călăuzeşte şi nu ne poartă mai drept spre mântuirea veşnică decât o poate face această adevărată înţelepciune încuviinţată de cuvântul Domnului; şi dimpotrivă, nu e lucru care să ne târască mai sigur în mijlocul şi în adâncul iadului decât meditaţia filosofică şi raţională, care se naşte din simţuri, creşte prin gân-direa discursivă şi se maturizează în intelectul uman. Căzniţi-vă, aşadar, să fiţi măgari, voi, care sunteţi oameni; iar voi ceilalţi, care sunteţi deja măgari, stră-duiţi-vă, trudiţi-vă şi rostuiţi-vă în aşa fel încât să mergeţi din bine în mai bine, pentru ca să ajungeţi la acea ţintă, la acea demnitate, care nu prin cunoaştere şi fapte, oricât de mari, ci numai prin credinţă se dobândeşte: şi care nu prin neştiinţă şi ticăloşii, fie ele cât de uriaşe, se pierde, ci doar prin necredinţă (cum zic unii că spune Apostolul103). Dacă vă rostuiţi aşa, dacă veţi fi şi vă veţi purta astfel, veţifi înscrişi în cartea vieţii, veţi obţine graţia de la Biserica luptătoare şi gloria de la cea triumfătoare, în care Dumnezeu trăieşte şi domneşte în veacul vecilor. Amin.</p>
               <p>         FINIS.</p>
            </div>
            <div type="div2">
               <head>         UN PREAPIOS SONET PRIVITOR LA TÂLCUL MĂGĂRIŢEI ŞI MĂGĂRUŞULUI</head>
               <p>         — Găsiţi-Mi în cetatea dinainte o măgăriţă! Prindeţi măgăruşul, desfaceţi lanţul, părăsiţi ţăruşul şi-aduceţi-Mi-i, slugilor preasfinte!</p>
               <p>         De marilor mistere le-o opri urcuşul vreo cleveteală, luaţi aminte: aşa-i sorteşte marele Părinte: ea-mpărâteasă, el – împărătuşul…</p>
               <p>         Aşa grăieşte sfânta-ne Scriptură, spre-a şti dacă e-n stare să tresalte creştinul la Stăpânul din natură.</p>
               <p>         Păgâni, discipoli ai lui Iuda, alte fiinţe cu viaţa simplă, pură, pot aspira la tronurile-nalte.</p>
               <p>         Pioşii, cei ce-ndură, trecând prin casta viaţă măgărească, vor propăşi în ceata îngerească.</p>
            </div>
            <div type="div2">
               <head>         DIALOGUL ÎNTÂI.</head>
               <subtitle>         Interlocutori: SEBASTO, SAULINO, CORIBANTE104</subtitle>
               <p>         SEBASTO: Iar ce-i mai rău e că o să spună105 că te ţii de metafore, că îndrugi poveşti, că vorbeşti în parabole, că scorneşti enigme, că înşirui comparaţii, că te ocupi de mistere, că mesteci tropologii.</p>
               <p>         SAULINO: Dar eu spun exact cum stă treaba şi o pun dinaintea tuturor întocmai aşa cum e.</p>
               <p>         CORIBANTE: Id est, sine fuco, plane, candide106; dar aş vrea să fie chiar aşa cum spui.</p>
               <p>         SAULINO: Unde n-ar da zeii să scoţi tu altceva decât înflorituri! Tu, cu gesticulaţia ta, cu toga, cu barba şi cu sprinceana ta încruntată! Căci, în privinţa minţii, cu adevărat candide, plane et sine fuco întruchipezi în ochii noştri ideea pedanteriei.</p>
               <p>         CORIBANTE: Hactenus baecm? Într-adevăr Sofia te-a condus pas cu pas şi din jilţ în jilţ?</p>
               <p>         SAULINO: Da.</p>
               <p>         SEBASTO: E nevoie să mai spui ceva despre rându-iala acelor jilţuri?</p>
               <p>         SAULINO: Deocamdată nu, dacă dumneata nu eşti gata să-mi oferi prilejul de a lămuri mai multe lucruri despre ele, întrebându-mă şi zgândărindu-mi memoria, care, singură, nu mi-a putut şopti decât o treime din lucrurile importante la care merită să cugetăm.</p>
               <p>         SEBASTO: Ca să spun drept, eu aştept cu sufletul la gură să aflu pe cine anume a pus marele părinte al zeilor pe cele două jilţuri, unul boreal şi celălalt austral108, şi-mi pare c-au trecut o mie de ani de când aştept sfârşitul relatării dumitale, orice s-ar spune, ciudată, folositoare şi respectabilă: căci cu cât mai mult ai amânat dumneata să ne lămureşti acel subiect, cu atât mai tare mi s-a aprins mie dorinţa de a-1 putea desluşi.</p>
               <p>         CORIBANTE: Spes etenim dilata affligit animum, vel animam, ut melius dicam: haec enim mage signi-ficat naturam passibilemm'.</p>
               <p>         SAULINO: Bine, atunci; ca să nu vă mai perpeliţi aşteptând urmarea, aflaţi că în jilţul apropiat, alături şi lipit de locul unde şedea Ursa Mică, unde vă amintiţi că fusese ridicat Adevărul, aşadar de unde fusese alungată Ursa Mare în felul care ştiţi, prin hotărârea consiliului întrunit atunci, a venit Asinitatea abstractă; iar acolo unde vă închipuiţi că vedeţi încă Eridanul, tot zeii au vrut să stea Asinitatea concretă, aşa încât Asinitatea să poată fi contemplată din toate trei regiunile cereşti, căci fiind ea alcătuită din două stele, era ascunsă de drumul planetelor, acolo unde se află carapacea Racului110.</p>
               <p>         CORIBANTE: Procul, o trocul este, profani” n: euii sacrilegiu, o profanare, a vrea să-ţi închipui (deoarece nu este posibil ca aşa să fie în fapt) alături depreacinstitul şi eminentul jilţ al Adevărului să şadă ideea unei specii atât de imunde şi de dezonorante, care în hieroglifele înţelepţilor egipteni întruchipa ignoranţa: cum aduce mărturie în repetate rânduri Horapollon112 şi cum sacerdoţii babilonieni obişnuiau să reprezinte un ins neînvăţat şi neînzestrat printr-un cap de măgar pe un bust şi un gât de om.</p>
               <p>         SEBASTO: Nu-i nevoie să ne întoarcem în vremea şi ţara egiptenilor, deoarece nu există nici n-a existat neam care în vorbirea obişnuită să nu confirme ce spune Coribante.</p>
               <p>         SAULINO: Aceasta e pricina pentru care am amânat relatarea despre aceste două jilţuri: căci socotind după felul obişnuit de a vorbi şi a crede, aţi fi bănuit că vorbesc în parabole, şi aţi fi stăruit cu mai puţină încredere şi răbdare întru a mă asculta descriind reforma celorlalte locuri cereşti, dacă eu nu v-aş fi pregătit pentru acel adevăr printr-o lungă înşiruire de argumente: căci aceste două jilţuri merită, ele singure, cel puţin tot atâta consideraţie cât bogăţia subiectului în cauză. N-aţi auzit voi oare spunându-se că nebunia, ignoranţa şi asinitatea din această lume sunt înţelepciunea, ştiinţa şi divinitatea din cealaltă?</p>
               <p>         SEBASTO: Aşa au spus primii şi cei mai de seamă teologi; dar nimeni până acum n-a extins spusa aceasta cum faci dumneata.</p>
               <p>         SAULINO: Pentru că niciodată ea n-a fost descâlcită şi limpezită cum o voi descâlci şi limpezi eu acum.</p>
               <p>         CORIBANTE: Vorbeşte, atunci, pentru că te vom asculta cu atenţie.</p>
               <p>         SAULINO: Ca să nu vă pierdeţi cu firea când auziţi vorba „măgar”, „asinitate”, „dobitocie”, „ignoranţă”, „nebunie”, vreau mai întâi să vă aduc aminte pasajul acela din luminaţii cabalişti113 care, cu ochi mai ceva decât ai lui Linceu114, mai ceva decât ai lui Argus115, au pătruns, nu zic până în al treilea cer116, ci în adâncul adâncului universului supralumesc şi ensofic117: pentru a contempla acele zece Sephiroth118 pe care, în limba noastră le numim „mădulare” şi „veşminte”119, ei au pătruns, au văzut, au conceput quantumfas este homini loqui120. Acolo sunt dimensiunile121 Kether, Hokhmah, Binah, Hesed, Gevurah, Tifereth, Netsa, Hodjesod, Malkuth, pe care noi le numim: „Coroana”, pe a doua „înţelepciunea”, pe a treia „Providenţa”, pe a patra „Bunătatea”, pe a cincea „Puterea”, pe a şasea „Frumuseţea”, pe a şaptea „Izbânda”, pe a opta „Lauda”, pe a noua „Temeiul”, pe a zecea „împărăţia”. Iar acestora le corespund, se spune, zece rânduri de inteligenţe, primul fiind numit de ei Hayyoth hecatos, al doilea Of anim, al treilea Erelim, al patrulea Hasbmalim, al cincilea Khoakhim, al şaselea Malakhim, al şaptelea Elohim, al optulea Bne Elohim, al nouălea Maleakhim iar al zecelea Ishim. Iar noi le numim astfel122: pe primul „Fiinţe sfinte” sau „Serafimi”, pe al doilea „Roţile formatoare” sau „Heruvimi”, pe al treilea „îngerii puternici” sau „Tronuri”, pe al patrulea „Cioplitori”, pe al cincilea „Puteri”, pe al şaselea „Virtuţi”, pe al şaptelea, „începători” sau „zei”, pe al optulea „Arhangheli” sau „fiii zeilor”, pe al nouălea „îngeri” sau „Soli”, pe al zecelea „Suflete despărţite” sau „Eroi”. De unde în lumea sensibilă decurg cele zece sfere123: 1. Primul mobil, 2. Cerul stelelor sau sfera a opta sau firmamentul, 3. Cerul lui Saturn, 4. Cel al lui Jupiter,5. al lui Marte, 6. al Soarelui, 7. al lui Venus, 8. al lui Mercur, 9. al Lunii, 10. al Haosului sublunar împărţit în cele patru elemente. Iar acestea zece sunt oblăduite de zece motoare, sau însufleţite de zece suflete: primul, Meta-ttron sau prinţul feţelor124, al doilea Raziei, al treilea Zapbciel, al patrulea Zadkiel, al cincilea Camael, al şaselea Rafael, al şaptelea Aniel, al optulea Mibael, al nouălea Gabriel, al zecelea Samael, sub care se află patru prinţi înfricoşători: primul dintre ei stăpâneşte focul şi e numit de Iov Behemoth, cel de al doilea stăpâneşte aerul şi e numit de cabalişti şi de noi toţi Belzehut, adică prinţul muştelor, idest125 al zburătoarelor scârboase, cel de al treilea stăpâneşte apele şi e numit de Iov Leviathan, al patrulea este cârmuitorul pământului, pe care îl străbate şi-1 înconjoară în întregime, şi e numit de Iov Satan. Şi acum luaţi aminte: conform revelaţiei cabalistice, Hochma, căreia îi corespund formele sau roţile numite „Heruvimi”, care lucrează asupra celei de a opta sfere, unde sălăşluieşte virtutea inteligenţei, adică Raziei, măgarul sau asini-tatea este simbolul înţelepciunii126.</p>
               <p>         CORIBANTE: Parturient montes…117</p>
               <p>         SAULINO: Unii talmudişti explică temeiul moral al acestei influenţe, ramificări, scări sau dependenţe128 spunând că, în divinele Sephiroth, măgarul este simbolul înţelepciunii, pentru că cel ce vrea să pătrundă în tainele şi-n ascunzişurile lor trebuie neapărat să fie auster şi răbdător, să aibă mutră, cap şi spinare de măgar; trebuie să aibă firea umilă, supusă şi smerită şi putinţa de a nu face deosebire între scaieţi şi lăptucă129.</p>
               <p>         SEBASTO: Eu cred mai degrabă că evreii au luat aceste mistere de la egipteni, care au ridicat în slăvi măgarul şi asinitatea pentru a-şi ascunde ruşinea130.</p>
               <p>         CORIBANTE: Declara131.</p>
               <p>         SEBASTO: Ochos, regele perşilor, zugrăvit de egipteni, duşmanii săi, în chip de măgar, după ce i-a învins şi i-a luat prizonieri, i-a silit să se închine la imaginea măgarului şi să-i sacrifice boul proslăvit de ei, Opin sau Apin132, care ca pedeapsă avea să fie omorât. Egiptenii, atunci, pentru a da preţ cultului aceluia ruşinos şi a ascunde pata, au născocit tot felul de justificări pentru cultul măgarului: drept care acesta, din pricină de batjocură şi derâdere, a ajuns să fie pricină de închinăciune. Şi astfel, de la închinăciune, admiraţie, contemplaţie, cinstire şi slavă au ajuns să-1 vadă cabalistic, arhetipal, sephirotic, metafizic, ideal, divin. Şi, în afară de asta, măgarul este animalul lui Saturn133 şi al Lunii, iar evreii sunt şi ei prin fire, minte şi soartă, saturnieni şi lunatici, oameni mereu laşi, slugarnici, simbriaşi, singuratici, care nu comunică şi nu au legături cu alte neamuri, pe care le dispreţuiesc aprig, neamuri care, pe bună dreptate, îi dispreţuiesc la rândul lor. Or, s-a întâmplat ca ei să cadă în robie în slujba Egiptului, unde au fost siliţi să trăiască în tovărăşia măgarilor, cărând ca şi ei poveri şi lucrând la construcţii; iar acolo, în parte pentru că erau leproşi, în parte pentru că egiptenii, având de-a face cu neamul lor, au priceput că aceşti ciumaţi se aflau sub piază saturniană şi măgărească, zic unii că i-ar fi alungat dincolo de hotarele lor, lăsându-i să ia cu ei numai idolul măgarului de aur; căci dintre toţi zeii, acesta se arăta cel maipriincios cu acest neam duşmănos şi potrivnic tuturor celorlalte134, precum e şi Saturn potrivnic tuturor planetelor. Drept care au rămas cu acest cult, renunţând la celelalte sărbători egiptene, şi închinân-du-i sabat-urile acelui Saturn al lor, întruchipat în idolul măgarului, iar Lunii, neomeniile135: în aşa fel încât putem spune că, pentru cabaliştii iudei, nu unul, ci toate Sephirot-urile pot fi măgăreşti136.</p>
               <p>         SAULINO: Multe din cele spuse de dumneata sunt adevărate, multe sunt oarecum adevărate, altele par adevărate iar altele sunt de-a dreptul contrare adevărului şi dovezilor istorice. Prin urmare, faci câteva afirmaţii bune şi adevărate, dar nimic nu e întru totul adevărat şi bun când dispreţuieşti şi iei în răspăr acest neam sfânt, de la care ne-a venit întreagă acea lumină care dăinuie şi azi în lume şi pe care ne-o promite şi în veacurile viitoare. In felul ăsta, dumneata stărui să socoti măgarul şi asinitatea lucruri de ocară: dar, oricum vor fi fost ele la perşi, greci şi latini, nu au fost lucruri de ruşine la egipteni şi la evrei. Iar părerea după care cultul divin al măgarului ar fi avut la obârşie forţa şi violenţa, mai degrabă decât raţiunea şi libera alegere, este o minciună şi o înşelătorie ca atâtea altele.</p>
               <p>         SEBASTO: Verbigratiali7, forţa, violenţa, raţiunea şi alegerea lui Ochos.</p>
               <p>         SAULINO: Iar eu spun inspiraţia divină, bunătatea naturală şi inteligenţa umană. Dar mai înainte de a termina această demonstraţie, cercetaţi puţin dacă aceşti evrei ori ceilalţi ce le împărtăşesc ori încuviinţează credinţa au socotit, socotesc sau ar fi trebuit să socoată ruşinos înţelesul şi rostul măgarilor. Uita-ţi-vă un pic dacă Iacov138, când a sărbătorit naşterea şi sângele urmaşilor săi, părinţii celor douăsprezece seminţii, sub chipul a douăsprezece animale, a îndrăznit să lase deoparte măgarul? N-aţi observat că aşa cum 1-a făcut pe Ruben berbec, pe Simeon urs, pe Levi cal, pe Iuda leu, pe Zabulon balenă, pe Dan şarpe, pe Gad vulpe, pe Aşer bou, pe Neftali cerb, pe Iosif oaie, pe Beniamin lup, pe cel de-al şaselea născut, Isahar, 1-a făcut măgar, şoptindu-i la ureche, în chip de testament, acea profeţie nouă, minunată şi tainică: „Isahar, măgar puternic, care stă între hotare, a aflat odihnă bună şi ogor bogat; el duce în spinarea-i puternică greutatea şi a luat asupra sa birul robiei”139. Aceste douăsprezece neamuri sacre corespund aici jos celor douăsprezece semne ale zodiacului, cuprinse în cin-gătoarea firmamentului, aşa cum a văzut şi mărturisit profetul Balaam când, de pe culmea unui deal, le-a zărit pe câmpie rânduite şi separate în douăsprezece tabere, zicând: „Fericit şi binecuvântat popor al lui Israel, voi sunteţi stele, voi sunteţi cele douăsprezece semne rânduite frumos precum douăsprezece turme bogate. Aşa făgăduit-a lehova al vostru să sporească sămânţa marelui vostru părinte Avraam ca stelele pe cer, adică urmând rostul celor douăsprezece semne ale zodiacului: pe care le chemaţi cu numele celor douăsprezece animale.”140 Aici puteţi vedea cum acel profet iluminat, trebuind să le binecuvânteze pe cele de pe pământ141, s-a dus către ele călare pe măgar, prin vocea măgarului a fost înştiinţat de voinţa divină, prin puterea măgarului a ajuns s-o înfăptuiască, de pe spinarea măgarului şi-a întins el mâinile spre corturi şi a binecuvântat acel popor sfânt şi blagoslovit: pentru a vădi că acei măgari saturnieni şi celelalte dobitoaceînrâurite de pomenitele Sephiroth, de la măgarul arhetipal, prin mijlocirea măgarului natural şi profetic, trebuia să aibă parte de inecuvintare.</p>
               <p>         CORIBANTE: Multa igitur asinorum generaw: măgar de aur, arhetipal, măgar-veşmânt, măgar celest, membru al inteligenţelor divine, măgar angelic, animal, profetic, omenesc, bestial, ales, etic, civil şi economic; velX44 esenţial, substanţial, metafizic, fizic, ipostatic, noţional, matematic, logic şi moral; vel superior, mediu şi inferior; vel inteligibil, sensibil şi imaginar; vel ideal, natural şi noţional; vel ante multa, în multis etpost multa}45. Mergi mai departe, deoarece paulatim, gradatim atquepedetentim14*', demonstraţia dumitale îmi devine mai limpede, mai înaltă şi profundă.</p>
               <p>         SAULINO: Revenind la cele spuse, nu trebuie să vi se pară deci ciudat dacă asinitatea a căpătat un jilţ ceresc la împărţirea locurilor aflate în partea cea mai înaltă a acestei lumi şi a acestui univers material: de vreme ce măgarul trebuie să corespundă şi să afle în sine o anume analogie cu lumea superioară147.</p>
               <p>         CORIBANTE: Ita contiguus hic Mi mundus, ut omnis eius virtus inde gubernetur148, cum de altfel a stabilit principele peripateticienilor la începutul primei cărţi din cugetarea sa meteorologică.</p>
               <p>         SEBASTO: Vai, vai, ce balon de ştiinţă, ce vorbe nemăsurate-s ale dumitale, atotştiutorule şi tunătorule messer Coribante149.</p>
               <p>         CORIBANTE: Ut libet150.</p>
               <p>         SEBASTO: Dar îngăduie să revenim la subiect şi nu ne mai întrerupe.</p>
               <p>         CORIBANTE: Probm.</p>
               <p>         SAULINO: Nimic nu e mai aproape de adevăr şi mai înrudită cu el decât cunoaşterea; iar ea trebuie împărţită (după cum şi este) în două categorii: una superioară iar alta inferioară. Prima stă deasupra adevărului creat, este însuşi adevărul necreat şi este cauza tuturor lucrurilor: căci prin ea e adevărat ceea ce e adevărat, prin ea tot ceea ce este este ceea ce este. Cea de a doua este un adevăr inferior, care nu face lucrurile adevărate, nici nu le face să fie ceea ce sunt; ci el depinde, e produs, e modelat, din afară şi dinăuntru, de lucrurile adevărate, pe care el le percepe nu în realitatea lor, ci prin similitudine şi ca speţă: pentru că, în mintea noastră, acolo unde există cunoaşterea aurului nu există cu adevărat aurul, ci numai aurul ca similitudine şi speţă. Aşa încât există un fel de adevăr care este cauză a lucrurilor şi care se află deasupra tuturor lucrurilor; un alt fel, care se află în lucruri şi este al lucrurilor; şi mai există un al treilea şi ultim fel, care vine după lucruri şi din lucruri. Primul are numele de cauză, al doilea are numele de lucru, al treilea de cunoaştere. Felul întâi de adevăr este exprimat, în lumea arhetipală şi ideală, de un Sephiroth; cel de al doilea stă pe primul loc, la temeiul cerului cel mai de sus; cel de al treilea stă aproape de locul pomenit, în acel cer material de unde ne influenţează nouă creierul: adică în locul unde stau ignoranţa, prostia, asinitatea şi de unde a fost alungată Ursa mare. Aşadar, de vreme ce adevărul real şi natural este cunoscut prin adevărul noţional, adică de vreme ce primul e obiectul celui de al doilea, iar al doilea e subiectul celui dintâi, prin intermediul noţiunii, tot aşa se cuvine ca lăcaşul unuia să fie apropiat de lăcaşul celuilalt şiunit cu el152.</p>
               <p>         SEBASTO: Bine zici că, în rânduiala naturii, adevărul, ignoranţa şi asinitatea stau alături: cum adesea sunt unite între ele obiectul, actul şi potenţa. Dar lămureşte-ne acum de ce insişti să pui alături şi mai aproape de adevăr ignoranţa ori asinitatea decât ştiinţa şi cunoaşterea: de vreme ce ignoranţa şi nebunia nici vorbă să fie apropiate şi conlocuitoare cu adevărul153, ci dimpotrivă trebuie să fie cât se poate de departe de el, pentru că ele au legătură cu neadevărul şi aparţin unei ordini contrare154.</p>
               <p>         SAULINO: Pentru că Sofia dobândită fără ignoranţă şi nebunie, şi, ca atare, fără asinitatea care e totuna cu ele şi le exprimă, nu poate lua în stăpânire adevărul: şi de aceea are nevoie de ea ca mijlocitoare; căci aşa cum în actul mijlocitor se contopesc termenii sau extremele, obiectul şi potenţa, la fel în Asinitate se contopesc Adevărul şi Cunoaşterea, numită de noi Sofia155.</p>
               <p>         SEBASTO: Spune-ne, pe scurt, de ce.</p>
               <p>         SAULINO: Deoarece cunoaşterea noastră e necunoaştere sau e cunoaştere a nimic sau nu e stăpânire a nici unui adevăr; sau, dacă există totuşi vreun drum către adevăr, acela nu poate trece decât prin poarta deschisă nouă de ignoranţă, care este drumul însuşi, poarta şi portarul laolaltă. Or, dacă Sofia zăreşte adevărul prin mijlocirea ignoranţei, îl zăreşte, ca urmare, prin mijlocirea prostiei şi, ca atare, prin asinitate. Urmează că oricine are o asemenea cunoaştere e într-un anume fel măgar şi ţine de asinitate156.</p>
               <p>         SEBASTO: Dovedeşte-mi acum că premisele dumi-tale sunt adevărate: căci cu concluziile eu unul sunt de acord: admit că cine este neştiutor, în măsura în care e neştiutor, e prost; şi că cine e prost, întrucât e prost, e măgar şi deci că neştiinţa este asinitate.</p>
               <p>         SAULINO: Unii ajung la contemplarea adevărului pe calea învăţăturii şi cunoaşterii raţionale prin forţa intelectului agent care pătrunde în suflet şi-i aprinde lumina lăuntrică157: dar aceştia sunt rari, cum bine zice poetul:</p>
               <p>         Pauci quos ardens evexit ad aethera virtns15S.</p>
               <p>         Alţii se îndreptă spre el şi se căznesc să-1 atingă pe calea ignoranţei. Dintre aceştia unii suferă de ceea ce se numeşte ignoranţă prin simplă negare: ei nici nu ştiu, nici nu-şiânchipuie că ştiu; alţii suferă de aşa-zisa ignoranţă cu înclinaţie vicioasă: aceştia cu cât ştiu mai puţin şi cu cât sunt mai îmbibaţi de informaţii false, cu atât sunt mai siguri de ceea ce ştiu: drept care pentru a afla adevărul ei cer o caznă îndoită, o dată pentru a se dezbăra de obiceiul greşit, apoi, pentru a-1 căpăta pe cel bun; alţii suferă de acea ignoranţă care e admirată ca un har divin: ei sunt cei care nici nu zic, nici nu cred că ştiu, ba mai mult, fiind socotiţi de destui drept neştiutori, sunt cu adevărat docţi întrucât se reduc la strălucita asinitate şi nebunie. Dintre aceştia, unii sunt astfel de la natură, ca cei ce sunt conduşi de lumina propriei raţiuni şi care îşi folosesc lumina raţiunii şi a simţului pentru a nega orice lumină a raţiunii şi simţului159; alţii se conduc, sau mai bine zis se lasă conduşi cu opaiţul credinţei, închinându-şi intelectul celui ce-i călăreşte160 şi care îi mână şi-i poartă unde-i place: iar aceştia sunt cei care nu pot greşi ei înşişi, deoarece ei nu se conduc după mintea lor omenească supusă greşelii, ci după luminainfailibilă a inteligenţei supreme. Aceştia sunt cu adevărat cei predestinaţi să păşească în Ierusalimul fericirii şi să aibă viziunea deplină a adevărului divin: deoarece ei sunt călăriţi de acel călăreţ fără de care nimeni nu poate găsi calea adevărului161.</p>
               <p>         SEBASTO: Prin urmare aşa se deosebesc între ele soiurile de ignoranţă şi asinitate; şi aşa, încetul cu încetul, încep şi eu să accept că asinitatea este o virtute necesară şi divină, fără de care omenirea ar fi pierdută şi prin care, dimpotrivă, toată omenirea e salvată162.</p>
               <p>         SAULINO: Iată acum, în aceeaşi privinţă, un alt principiu care lămureşte o altă deosebire, mai specială: ceea ce leagă intelectul nostru, care este în sofia, de adevăr, care este obiectul inteligibil, este, după cabalişti şi unii mistici teologi, un anume soi de ignoranţă; un altfel de soi, după pyrrhonieni163, efectici164 şi alţii ca ei; şi un altul, diferit, după teologii creştini, dintre care tarsianul165 ridică în slăvi acea ignoranţă pe-atât pe cât o socoteşte de nebunească majoritatea lumii. La primul soi avem de-a face cu o necontenită negare: de aceea el este numit şi ignoranţă negativă, pentru că nu îndrăzneşte niciodată să afirme; la cel de al doilea, cu o necontenită îndoială, unde nu se îndrăzneşte nicicând a defini sau a hotărî. In cel de al treilea caz, toate principiile sunt socotite cunoscute, aprobate şi evidente cu un anume argument, dar fără vreo demonstraţie sau manifestare exterioară. Primul soi este reprezentat de măgăruş, îndărătnic şi umblăreţ; cel de al doilea, de o măgăriţă, pironită între două drumuri, neputându-se clinti din mijlocul lor pentru că nu se poate hotărî pe care dintre ele ar fi mai bine s-o apuce166; cel de al treilea, de măgăriţa cu măgăruşul ei, care-1 cară în spate pe mântuitorul lumii167: unde măgăriţa (după cum ne învaţă sfinţii părinţi) înseamnă poporul iudeu, iar măgăruşul, poporul păgân, care s-a născut precum fiica Biserică din muma sinagogă, amândouă trăgându-se din aceeaşi seminţie ce coboară din părintele credincioşilor, Avraam. Aceste trei soiuri de ignoranţă se unesc, precum trei ramuri, într-un singur trunchi pe care îl ocârmuieşte asinitatea arhetipală, trunchi puternic susţinut de rădăcinile celor zece Sephiroth.</p>
               <p>         CORIBANTE: Frumoasă interpretare! Acestea nu sunt argumente retorice, nici sofisme elenchice168, nici probabilităţi topice169, ci sunt demonstraţii apodictice170 precum că măgarul nu este un animal atât de umil cum se crede îndeobşte, ci e o speţă cu mult mai eroică şi divină.</p>
               <p>         SEBASTO: Saulino, nu e cazul să te mai căzneşti să mergi până la capăt cu lămuririle cerute de mine: Cori-bante văd că e mulţumit cum de altfel poate fi oricine a ascultat cu atenţie adăugirile tale. Dar acum fă-mă, rogu-te, să înţeleg pricinile înţelepciunii care constă în ignoranţa şi asinitatea de al doilea soi: adică în ce fel participă la asinitate pyrrhonienii, efecticii şi ceilalţi filosofi ai Academiei? Căci eu nu mă îndoiesc de primul şi de cel de al treilea soi, care prin ele însele sunt foarte înalte şi îndepărtate de simţuri şi atât de limpezi că nu există ochi să nu le recunoască.</p>
               <p>         SAULINO: Voi răspunde îndată întrebării dumitale; dar mai întâi vreau să vă atrag atenţia că primul şi al treilea soi de nebunie şi de asinitate171 converg, putem spune, într-unui singur: pentru că amândouă depind de un principiu cenu poate fi înţeles sau exprimat şi care conduce la acea cunoaştere care este disciplina disciplinelor, învăţătura învăţăturilor şi ştiinţa ştiinţelor. Şi vreau să vă spun pe ce cale oricine doreşte sau a dorit o asemenea cunoaştere a putut şi poate să o dobândească fără pic de strădanie sau învăţătură. Sfinţii părinţi172 şi rabinii iluminaţi au observat şi cercetat ce păţiseră acei înţelepţi ai lumii173, semeţi şi trufaşi, care au avut încredere în propria minte şi cu o îndrăzneaţă şi nemăsurată înfumurare au cutezat să se înalţe înspre cunoaşterea tainelor divine şi a adâncurilor dumnezeirii: ei au fost năuciţi şi împrăştiaţi nu altminteri decât cei ce au construit turnul Babei, căci şi-au închis singuri calea, devenind mai puţin deschişi către înţelepciunea divină şi viziunea adevărului veşnic. Şi atunci ce-au făcut? Ce hotărâre au luat? 174 Au stat pe loc, au încrucişat175 braţele, au închis ochii, au renunţat la orice observaţie şi strădanie, au înfierat orice cugetare omenească, au alungat orice simţământ natural, şi, în cele din urmă, s-au considerat măgari: atunci şi-au ridicat, şi-au întins, şi-au ascuţit, îngroşat şi mărit urechile; şi-au adunat şi contopit toate puterile spiritului în auz, nemaitrebuind decât să asculte şi să creadă, precum cel despre care se spune: „In auditu auris obedevit mihi”176. Tot atunci, concentrându-şi şi supunându-şi facultăţile vegetativă, senzitivă şi intelectuală, şi-au unit cele cinci degete într-o copită, ca să nu poată, precum Adam, să întindă mâinile şi să apuce fructul oprit al pomului cunoaşterii, care i-a lipsit de fructele pomului vieţii sau, asemeni lui Pro-meteu (care e o metaforă cu acelaşi sens), să întindă mâinile şi să fure focul lui Jupiter pentru a aprinde cu el lumina puterii raţionale. Astfel, măgarii noştri divini, scutiţi de orice trăire şi simţire proprie, au ajuns să cunoască numai ceea ce le şoptesc la ureche revelaţiile zeilor sau ale vicarilor lor: şi, ca urmare, au ajuns să nu se conducă după nici o altă lege. De aceea nu se întorc la dreapta sau la stânga decât urmând lecţia sau rostul hotărât de laţul ori căpăstrul care-i strânge de gât sau de bot, şi nu se mişcă decât încotro sunt mânaţi. Li s-au îngroşat buzele, li s-au învârtoşat fălcile, li s-au întărit dinţii, aşa încât, oricât de tari, de spinoase, de aspre şi greu de digerat ar fi bucatele care li se pun dinainte, să fie pe gustul botului lor. Ca urmare, dintre toate dobitoacele care pasc pe întinsul pământului, ei se hrănesc cu nutreţul cel mai gros şi mai din topor; şi toate astea pentru a ajunge la cea mai josnică umilinţă care-i va învrednici de cea mai înaltă slavă, după vorba: „Omnis qui se humiliat exaltabitur”177.</p>
               <p>         SEBASTO: Dar aş vrea să pricep cum va putea deosebi dobitocul acesta dacă acela ce-1 încalecă este un dumnezeu sau un diavol, este un om sau un alt dobitoc mai mare sau mai mic: dacă lucrul de care trebuie să fie cel mai sigur este că el însuşi este şi vrea să fie măgar, că nu poate avea un trai mai bun şi obiceiuri mai bune decât ale măgarului, că nu poate aştepta un sfârşit mai bun decât al măgarului şi că nu-1 aşteaptă nici o alta slavă posibilă, potrivită şi demnă de el decât cea măgă-rească? 178</p>
               <p>         SAULINO: Credincios este acela care nu îngăduie ca ispita să fie peste puterile sale179: el îi cunoaşte pe cei asemeni lui, pe ei îi socoate şi îi ţine drept ai săi şi nu îngăduie să-i fie luaţi. O, sfântă ignoranţă, o, divină nebunie, o asinitate supraomenească! Acel iluminat, contemplativul şi profundulAreopagit, scriindu-i lui Caius180, afirmă că ignoranţa este o perfectă cunoaştere: ceea ce e tot una cu a spune că asinitatea este o condiţie divină. Învăţatul Augustin, îmbătat foarte de acest nectar divin, aduce mărturie în Solilocviile sale că spre Dumnezeu ne călăuzeşte mai degrabă ignoranţa decât ştiinţa şi, dimpotrivă, mai degrabă decât ignoranţa ştiinţa e aceea ce ne duce la pierzanie181. Şi pentru a înfăţişa această idee spune că mântuitorul lumii a intrat în Ierusalim purtat de picioarele şi copitele măgarilor, arătând astfel că ceea ce se petrece în cetatea triumfătoare trebuie să se petreacă, prin ana-gogie182, şi în aceasta luptătoare, de aici, de jos. Ceea ce spune şi profetul în psalmi: „Non în fortitudine equi voluntatem habebit, neque în tibiis viri beneplacitum erit ei” 183.</p>
               <p>         CORIBANTE: Supple tu: Sed în fortitude et tibiis asinae etpullifilii coniugalism.</p>
               <p>         [SAULINO]: Acum, pentru a vă dovedi că numai prin asinitate putem încerca să tindem spre acea viziune supremă şi să ne apropiem de ea, vreau să aflaţi şi să înţelegeţi că nu există pe lume contemplaţie mai rodnică decât aceea care neagă orice cunoaştere şi orice percepere şi judecare a adevărului, în aşa fel încât suprema cunoaştere devine certitudinea că nu putem şti şi nu ştim nimic şi, prin urmare, recunoaşterea faptului că nu putem fi şi nu suntem altceva decât măgari: concluzie la care au ajuns socraticii, platonicii, efec-ticii, pyrrhonienii şi alţii asemenea, care n-au avut urechile atât de mici, buzele atât de subţiri şi coada atât de scurtă încât să nu şi le poată vedea singuri185.</p>
               <p>         SEBASTO: Rogu-te, Saulino, opreşte-ţi astăzi aici declaraţiile şi demonstraţiile legate de acest subiect: deocamdată am înţeles destul de multe, mai ales că a venit vremea cinei iar subiectul cere o tratare mai lungă; drept care, îngăduie (dacă şi Coribante socoteşte la fel) să ne revedem mâine pentru a lămuri această chestiune; iar eu îl voi aduce cu mine şi pe Onorio, care îşi aminteşte că a fost măgar şi prin urmare e un pitagorician186 convins: asta pe lângă faptul că, având propriile sale teorii, ne poate oferi noi subiecte.</p>
               <p>         SAULINO: Foarte bine, mă bucur că vine, el îmi va uşura cu siguranţă sarcina.</p>
               <p>         CORIBANTE: Ego quoque buic adstipulor senten-tiaei87; de altfel a venit vremea să le dau drumul învăţăceilor mei, propria revisant hospitia, proprios laresm. Mai mult (silubet189) până când veţi isprăvi subiectul în discuţie, eu unul sunt gata să revin în fiecare zi, la aceeaşi oră, aici, alături de voi.</p>
               <p>         SAULINO: Iar eu voi face întocmai la fel.</p>
               <p>         SEBASTO: Să mergem, deci.</p>
               <p>         Sfârşitulprimului dialog.</p>
            </div>
            <div type="div2">
               <head>         DIALOGUL AL DOILEA.</head>
               <subtitle>         Interlocutori: Sebasto, Onorio190, Coribante, Saulino.</subtitle>
               <p>         SEBASTO: Tu îţi aduci aminte că ai dus în spate samarul? 191</p>
               <p>         ONORIO: Şi samarul, şi povara, şi din când în când am tras şi la roată: mai întâi am fost în slujba unui grădinar pe care-1 ajutam să care bălegar din cetatea Tebei până la tarlaua de lângă zidul cetăţii, iar de la tarla, înapoi la oraş, varză, salată, ceapă, pepeni, ridichi şi păstârnac; de la el m-a cumpărat un cărbunar, unde însă am rămas în viaţă numai câteva zile.</p>
               <p>         SEBASTO: Cum e cu putinţă să-ţi aminteşti aşa ceva?</p>
               <p>         ONORIO: O să-ţi spun şi asta. Aflându-mă eu la păscut, pe buza unei râpe pietroase şi abrupte, şi poftind la un ciulin care creştea mai la vale, spre prăpastie, crezând că-mi pot întinde fără pericol gâtul până la el, m-am aplecat, fără vreo remuşcare a conştiinţei şi împotriva instinctului raţiunii naturale, mai mult decât trebuia: drept care am căzut din înaltul povârnişului, iar stăpânul meu a priceput că mă cumpărase pentru corbi. Liberându-mă eu astfel din închisoarea trupului, am devenit spirit, rătăcind fără de picioare; şi am observat că eu, ca substanţă spirituală, nu eram diferit nici ca gen nici ca specie de toate celelalte spirite care transmigrau în urma descompunerii altor animale şi corpuri compuse; şi am văzut că Parca192 nu face diferenţă între corpul omului şi cel al măgarului, nici între cel al animalelor şi cel al lucrurilor considerate neînsufleţite, şi nu doar în privinţa materiei trupeşti; ea nu face diferenţă nici în materie de spirit, între sufletul măgarului şi cel al omului sau între sufletul vieţuitoarelor şi sufletul oricăror lucruri de pe lume: întocmai precum toate lichidele sunt în esenţă un singur lichid, toate crâmpeiele de aer sunt ca substanţă un singur aer, la fel toate spiritele ţin de un singur spirit, al Amfitritei193, şi la acela se întorc toate194. Iar după ce am adăstat o vreme în starea aceea, iată că Letheum adfluvium Deus evocat agmine magno, scilicet immemores supera ut convexa revisant, rursus et incipiant în corpora velle revertim.</p>
               <p>         Atunci, laolaltă cu mulţimea a cărei principală călăuză era Mercur196, am plecat din câmpiile fericite fără să sorb din undele repezi ale râului Lehte197, prefăcân-du-mă doar că beau asemeni celorlalţi: dar n-am făcut decât să-mi apropii buzele şi să ating apa, atât cât să-i păcălesc pe cei ce ne vegheau, cărora le-a fost de ajuns să-mi vadă gura şi bărbia ude. Am luat-o apoi spre aerul mai curat, trecând prin poarta Cornee198 şi, lăsând în urmă şi dedesubt adâncurile, m-am trezit pe muntele Parnas care – nu-i legendă!</p>
               <p>         — Din pricina izvorului său cabalin a fost închinat de părintele Apollo fiicelor sale, Muzele199. Acolo, prin voia şi rânduiala destinului am redevenit măgar, dar fără să pierd speţele inteligibile, sufletul meu animal nefiind văduvit şi sărăcit de ele, iar virtutea şi vlaga acestuia au făcut să-mi crească de o parte şi de alta a trupului forma şi substanţa a două aripi destul de mari încât săînalţe până la aştri greutatea mea trupească. Atunci am fost văzut şi numit nu pur şi simplu măgar, ci Măgar zburător, sau calul Pegas. Apoi am fost însărcinat să îndeplinesc multe dintre poruncile prevăzătorului Jupiter, l-am slujit pe Belerofon200, am trecut prin multe şi faimoase aventuri, iar în cele din urmă am fost înălţat la cer la hotarul dintre Andromeda şi Lebăda pe de o parte, şi Peşti şi Vărsător, de cealaltă.</p>
               <p>         SEBASTO: Rogu-te, mai dă-mi un răspuns înainte de a mă face să înţeleg în amănunt tot ce povesteşti: din experienţă şi amintire proprie poţi confirma opinia pitagoricienilor, a druizilor, a saducheilor201 şi a altora ca ei privind acea continuă metempsihoză, adică transformare sau reîntrupare a tuturor sufletelor?</p>
               <p>         Spiritus eque feris bumana în corpora transit, inque feras noster, nec tempore deperit ullo f202</p>
               <p>         ONORIO: Da, domnul meu, aşa e cu siguranţă.</p>
               <p>         SEBASTO: Prin urmare dumneata susţii neabătut că între sufletul omului şi cel al dobitoacelor nu e o deosebire de substanţă? Şi că ele diferă numai ca formă?</p>
               <p>         ONORIO: Sufletul omului este în esenţa sa, ca gen şi speţă, la fel cu cel al muştelor, al scoicilor de mare203, al plantelor şi al oricărui alt lucru însufleţit, adică având suflet: căci nu există corp care să n-aibă într-însul un suflet care comunică, care mai vioi şi desăvârşit, care mai puţin. Or, acest spirit, ca urmare a destinului sau providenţei, a rânduielii sau întâmplării, se contopeşte când cu o specie de trupuri, când cu alta: şi atunci, în funcţie de complexitatea alcătuirii şi a mădularelor, va avea grade diferite de desăvârşire a minţii şi a făptuirilor sale. Prin urmare, atunci când un spirit sau suflet care, pe când se afla într-un păianjen, avea o anume înde-mânare şi un anume număr, mărime şi formă de gheare şi picioare, odată renăscut ca om, capătă o altă minte şi alte instrumente, alte priceperi şi făptuiri. Merg până într-acolo spunând că, de-ar fi cu putinţă sau s-ar întâmpla cu adevărat ca la un şarpe, capul să se prefacă şi să se replăsmuiască în chip de cap omenesc, ca bustul să-i crească atât cât poate încăpea în specia lui, dacă i s-ar lăţi limba, i s-ar lărgi spatele, dacă i-ar creşte braţe şi mâini, iar în locul în care i se termină coada i-ar răsări o pereche de picioare, atunci acest animal ar înţelege, s-ar înfăţişa, ar respira, ar vorbi, ar făptui şi ar umbla întocmai ca şi un om; şi chiar ar fi om204; şi invers, omul nu ar fi altceva decât şarpe, dacă braţele şi picioarele i s-ar resorbi în trup, dacă toate oasele s-ar aduna formând numai şira spinării, dacă ar lua formă de şarpe şi ar căpăta toate acele alcătuiri trupeşti şi toate comportările ce decurg din ele. Atunci ar avea o minte mai mult sau mai puţin iute, în loc de a vorbi ar şuiera, în loc de a merge s-ar târî, în loc de a-şi construi o casă şi-ar săpa o gaură şi nu şi-ar dori o cameră ci gaura cu pricina; şi cum înainte depindea de acele mădulare, instrumente, potente şi acte, acum ar depinde de cestelalte: întocmai cum unul şi acelaşi meşter, inspirat diferit de proprietăţile diferite ale materialului şi mânu-ind unelte diferite, dă la iveală proiecte şi făurituri diferite. De aici puteţi pricepe că este posibil ca multe animale să aibă mai multă minte şi un intelect mai luminat decât omul (şi nu e glumă ce a spusMoise despre şarpe când 1-a numit cel mai înţelept205 dintre toate animalele de pe pământ), dar, din pricina puţinătăţii mijloacelor de care dispun, rămân mai prejos decât acesta, la fel cum omul, prin bogăţia ce i-a fost dăruită206, e cu mult mai presus de ele. Şi ca să te convingi, priveşte mai îndeaproape şi cugetă în sinea dumitale ce s-ar întâmpla dacă omul ar avea de două ori mai multă minte decât are, dacă intelectul lui activ ar străluci mult mai puternic decât face acum, dar, cu toate acestea şi rămânând el în tot restul la fel, mâinile i-ar fi transformate în două picioare: spune-mi cum ar mai rămâne impune207 relaţiile dintre oameni, cum s-ar mai putea întemeia şi dura familiile şi convieţuirea lor altminteri sau mai bine decât cele ale cailor, cerbilor sau porcilor, fără a fi devoraţi de nenumărate specii de animale şi fără a fi astfel destinaţi unei distrugeri mai mari şi mai sigure? 208 Şi, ca urmare, unde s-ar mai pomeni instituire de doctrine, inventare de discipline, grupare de cetăţeni, proiectare de clădiri şi multe alte lucruri care sunt semne ale măreţiei şi excelenţei omeneşti şi care-1 fac pe om triumfătorul neînvins al tuturor celorlalte specii? Toate astea, dacă priveşti cu atenţie, nu decurg din pravila minţii ci din cea a mâinii, organul organelor209.</p>
               <p>         SEBASTO: Ce spui atunci de maimuţe sau de urşi care, dacă nu admiţi că au mâini, au totuşi un instrument nu mai prejos ca mâna.</p>
               <p>         ONORIO: Dar nu au alcătuirea pe măsura unei atari puteri spirituale; deoarece la astfel de animale şi la multe altele, din pricina alcătuirii lor materiale butucănoase sau fluide, inteligenţa universală nu poate imprima sufletelor lor o asemenea forţă spirituală210: dar această comparaţie se referă la speciile de animale cele mai dotate intelectual.</p>
               <p>         SEBASTO: Dar papagalul n-are şi el organul desă-vârşit pentru a scoate orice sunet articulat? Atunci de ce poate vorbi atât de greu, cu atâta caznă şi atât de puţin şi fără a înţelege ceea ce spune?</p>
               <p>         ONORIO: Pentru că nu are facultatea nimerită de a învăţa şi a reţine, cea potrivită omului, ci aceea potrivită speciei sale, în virtutea căreia n-are nevoie să-1 înveţe cineva să zboare, să-şi caute hrana, să deosebească mâncarea de otravă, să facă pui, să-şi construiască cuibul, să-şi schimbe lăcaşul, să se adăpostească pe vreme rea şi să facă faţă nevoilor vieţii nu mai puţin, ci uneori chiar mai bine şi mai lesne decât omul.</p>
               <p>         SEBASTO: învăţaţii spun că asta se datorează instinctului şi nu inteligenţei sau gândirii logice212.</p>
               <p>         ONORIO: întreabă-i pe învăţaţii dumitale dacă asemenea instinct este simţ sau intelect. Iar de e simţ, dacă vine dinăuntru sau din afară? Or, nevenind el din afară, cum bine se vede, să spună ei ce simţ interior mai bun ca al omului îi înarmează cu prevederea, dibăcia, deprinderea, precauţia şi agerimea cu care fac faţă nu doar situaţiilor prezente, dar şi celor viitoare.</p>
               <p>         SEBASTO: Sunt puşi în mişcare de inteligenţa infailibilă.</p>
               <p>         ONORIO: Aceasta, dacă este principiu natural şi proxim care se exercită asupra unei acţiuni apropiate şi individuale, nu poate fi universală şi exterioară, ci trebuie să fie particulară şi interioară şi, prin urmare, o calitate a spiritului, care îl mână din urmă213.</p>
               <p>         SEBASTO: Aşadar spui că nu inteligenţa universală îi mână?</p>
               <p>         ONORIO: Spun că inteligenţa universală eficientă este una la toţi: ea mişcă totul, ea produce gândirea; dar mai este în fiecare şi o inteligenţă individuală, prin care fiecare este mişcat, este luminat şi gândeşte; iar aceste inteligenţe individuale sunt tot atâtea câte sunt existenţele individuale. Aşa cum puterea de a vedea sporeşte cu cât sporeşte numărul ochilor şi e provocată şi luminată îndeobşte de un foc, de o lumină, de un soare: la fel puterea intelectivă sporeşte cu cât sporeşte numărul celor ce împărtăşesc acelaşi suflet cunoscător, iar deasupra tuturor străluceşte soarele unui unic intelect. Aşadar, deasupra tuturor vieţuitoarelor se află un simţ activ, acela care le face pe toate să simtă şi prin care toate sunt sensibile în act; şi la fel se află un intelect activ, care le face pe toate să gândească, şi prin care toate sunt intelective în act214. Prin urmare există atâtea simţiri şi atâtea gândiri pasive sau posibile câte sunt existenţele individuale: iar ca trăsături individuale şi complexitate a alcătuirii ele sunt tot atât de diferite şi numeroase pe cât de numeroase şi diferite sunt alcătuirile şi formele lor trupeşti.</p>
               <p>         SEBASTO: Spune-i cum îţi place şi înţelege-1 cum vrei: eu unul refuz să numesc intelect acel instinct raţional al animalelor.</p>
               <p>         ONORIO: Dar dacă nu poţi să-1 numeşti nici simţ, atunci presupui că, în afară de puterea senzitivă şi cea intelectivă, animalele trebuie să mai aibă încă o putere de cunoaştere215.</p>
               <p>         SEBASTO: Voi spune că e o putere eficientă a simţurilor lăuntrice.</p>
               <p>         ONORIO: De ce atunci să nu numim această putere eficientă intelect uman, ca cel în virtutea căruia gândeşte omul? In fond avem toată libertatea de a numi cum ne place şi a limita definiţiile şi sensurile cuvintelor cum ne pare mai potrivit, la fel cum a făcut Averroes. Şi am toată libertatea de a spune că înţelegerea dumitale nu e înţelegere sau că orice faci dumneata faci nu din intelect ci din instinct: de vreme ce faptele altor animale mai demne decât ale dumitale (precum cele ale albinelor şi furnicilor) nu se numesc că vin din intelect ci din instinct. Sau voi spune că instinctul acelor mici făpturi este mai demn decât intelectul dumitale216.</p>
               <p>         SEBASTO: Hai să nu mai discutăm deocamdată mai mult despre asta, ci să revenim la subiectul nostru.</p>
               <p>         Dumneata zici că, la fel cum dintr-o aceeaşi ceară sau alt material se modelează figuri felurite şi diferite, la fel din aceeaşi materie corporală sunt făcute toate corpurile şi din aceeaşi substanţă spirituală toate spiritele?</p>
               <p>         ONORIO: întocmai; adaugă la aceasta că din mulţimea felurilor de a fi, a obişnuinţelor, a rânduielilor, a mărimilor şi a părţilor alcătuitoare ale corpului şi spiritului decurge diversitatea firilor, a alcătuirilor, iau naştere feluritele organe şi apar diferitele genuri de lucruri.</p>
               <p>         SEBASTO: Părerea asta mi se pare nu prea depărtată nici tocmai contrară credinţei profeţilor care spun că totul se află în mâna universalului eficient precum acelaşi lut în mâna unuia şi aceluiaşi olar, lut care, cu roata acestui vârtej de aştri217, este modelat şi remo-delat, în perindarea naşterilor şi distrugerilor lucrurilor, când într-un nobil pocal, când într-un pocit de ulcior,dar mereu din acelaşi material.</p>
               <p>         ONORIO: Asta au priceput şi declarat mulţi dintre rabinii cei mai înţelepţi. Aşa pare să fi înţeles şi cel ce a zis: „Salva-vei oameni şi vite pe-atât pe cât îţi vei înmulţi mila.”218 Acelaşi lucru devine limpede şi din transformarea lui Nabucodonosor219. De aceea unii saduchei au crezut că Botezătorul ar fi fost Ilie220: nu că ar fi avut acelaşi trup, ci acelaşi spirit într-un alt trup. Prin acest fel de renaştere unii speră că justiţia divină le va face dreptate după sentimentele şi faptele de pe când erau în alt trup.</p>
               <p>         SEBASTO: Rogu-te, să nu mai vorbim de asta căci părerea dumitale începe să-mi placă prea tare şi încep s-o cred mai mult decât verosimilă; iar eu vreau să-mi păstrez credinţa în care am fost crescut de părinţii şi de învăţătorii mei: de aceea povesteşte mai bine întâmplări istorice sau scorneli sau pilde şi încetează cu demonstraţiile şi citatele care, cred eu, sunt strâm-bate de dumneata mai mult decât de alţii.</p>
               <p>         ONORIO: Ai dreptate, omule. Şi, de altfel, trebuie să termin ce începusem să-ţi spun, dacă nu ţi-e teamă că şi prin asta ţi-aş putea corupe gândirea şi tulbura conştiinţa nepătată.</p>
               <p>         SEBASTO: Nu, asta nu; dimpotrivă, te ascult cu mai multă plăcere decât am ascultat vreodată vreo poveste.</p>
               <p>         ONORIO: Atunci, dacă nu mă asculţi pentru teorie şi învăţătură, ascultă-mă de plăcere.</p>
               <p>         A doua parte a dialogului.</p>
               <p>         SEBASTO: Ii vezi cumva sosind pe Saulino şi Cori-bante?</p>
               <p>         ONORIO: Era vremea să fi ajuns. Mai bine mai târziu decât niciodată, Saulino!</p>
               <p>         CORIBANTE: şi tardus advendus, citior expeditio221.</p>
               <p>         SEBASTO: Cu întârzierea voastră aţi pierdut o seamă de subiecte frumoase şi aş ţine ca Onorio să le reia.</p>
               <p>         ONORIO: Vai, nu, nu mi-ar plăcea defel; mai bine să ne continuăm discuţia, căci de va fi nevoie să repet unele lucruri, le-o voi face numai lor şi în tihnă: deoarece acum n-aş vrea să-mi întrerup firul povestirii.</p>
               <p>         SAULINO: Da, da, e bine aşa: mergi mai departe.</p>
               <p>         ONORIO: Aşadar, aflându-mă eu, cum spuneam, în înaltul cerului sub numele de calul Pegas, mi s-a întâmplat ca, urmând regula prefacerii în forme inferioare, din vrerea destinului şi din pricina unei anumite înclinaţii pe care, îmbătat de nectar, o căpătasem acolo (prea bine descrisă de platonicianul Plotin222), am fost trimis223 să devin ba filosof, ba poet, ba pedant; chipul însă mi-1 lăsasem în cer unde, din timp în timp, la vremea transmigraţiei, mă întorceam cu amintirea celor învăţate în întrupările mele; iar când se întâmpla să trebuiască să revin într-un alt lăcaş pământesc, o lăsam acolo ca într-o bibliotecă. Dintre acele amintiri224, ultimele sunt cele pe care am început să le capăt în timpul vieţii lui Filip Macedoneanul, după ce am fost zămislit, după cum se crede, din sămânţa lui Nicomah225. Acolo, după ce am fost învăţăcelul lui Aristarh226, Platon şi alţii, am fost înaintat, mulţumită tatălui meu care era sfetnicul lui Filip, în funcţia de preceptor al lui Alexandru cel Mare; sub domniaacestuia, deşi eram foarte învăţat în ştiinţele umaniste, în care străluceam mai tare decât toţi înaintaşii mei, m-a cuprins bănuiala trufaşă – căci preceptorii sunt îndeobşte trufaşi şi îndrăzneţi – că as fi şi filosof al naturii: şi prin asta, cum cunoaşterea filosofică se stinsese, Socrate murise, Platon fusese izgonit, iar alţii se împrăştiaseră în felurite chipuri, am rămas eu singur, chior în ţara orbilor; aşa că nu mi-a fost greu să capăt faima de retor, politician, logician şi chiar de filosof. Astfel, reluând greşit şi prosteşte opiniile celor din vechime şi făcându-i pe acei înţelepţi cumsecade să vorbească şi să gândească mai stâlcit decât ar face-o până şi copiii sau babele ramolite, m-am dat drept reformator al acelei discipline despre care nu ştiam o iotă. M-am intitulat prinţul peripateticienilor, am predat la Atena, sub porticul Liceului, unde, la lumina sau, pentru a spune adevărul, la întunericul care domnea în mine, am înţeles şi am predat greşit natura principiilor şi substanţa lucrurilor, am delirat, mai presus de orice delir, despre esenţa sufletului, fără a înţelege nimic din adevărata natură a mişcării şi a universului; şi, în consecinţă, datorită mie ştiinţa naturală şi divină s-a stins şi-a decăzut atât de jos pe cât de sus se afla în vremea caldeenilor şi pitagoricienilor227.</p>
               <p>         SEBASTO: Constatăm totuşi că ai fost atâta vreme în admiraţia lumii; şi printre alte minunăţii rostite despre tine, s-a găsit şi un arab228 care a spus că, năs-cându-te pe tine, natura a făcut efortul suprem pentru a aduce pe lume mintea cea mai cristalină, pură, înaltă şi purtătoare de adevăr pe care a putut-o ea făuri: şi în genere eşti numit „geniu al naturii”.</p>
               <p>         ONORIO: Cum de-ar fi pe lume nerozi de n-ar fi şi falsă credinţă! Iar de n-ar fi ea, cum ar exista succesiunea ştiinţei şi virtuţilor cu dobitociile şi inerţia, sau alte alternanţe de experienţe contrarii, cum sunt noaptea şi ziua, fierbinţeala verii cu gerul iernii! 229</p>
               <p>         SEBASTO: Revenind însă la cunoştinţele privitoare la suflet (lăsând deocamdată la o parte celelalte subiecte), eu am citit şi am cugetat la cele trei cărţi ale dumitale230 în care vorbeşti atât de bâlbâit încât nici un alt bâlbâit nu le-ar pricepe; de asta te poate lesne convinge mulţimea de păreri diferite, de interpretări aiuritoare şi de întrebări, toate încercând să descâlcească şi să lămurească ce vrei să spui în acele teorii încurcate şi subţiratice care nu ascund (dacă ascund totuşi ceva) decât o pedantă şi peripatetică inconsistenţă.</p>
               <p>         ONORIO: Nu-i nici o mirare în asta, frate dragă, de vreme ce nu e cu putinţă ca alţii să priceapă cum am înţeles eu nişte lucruri pe care, de fapt, eu nu le-am înţeles: sau să găsească o construcţie şi o argumentaţie în ceea ce doream eu să spun, dacă eu însumi nu ştiam ce voiam să spun. Ce deosebire credeţi că este între aceştia şi cei ce caută coarnele pisicii şi picioarele tiparului? Absolut niciuna. Dar, îngrijindu-mă eu ca să nu-şi dea seama de asta şi alţii şi să-mi pierd, astfel, reputaţia de prim filosof, am făcut în aşa fel încât oricine ar fi studiat filosofia mea naturală (în care eram şi mă ştiam total neştiutor) să gândească şi să creadă, dacă n-avea destulă minte, că orice ciudăţenie sau confuzie descoperită în ea nu provenea de la mine, ci de la neputinţa lui şi a capacităţilor sale de a trece dincolo de suprafaţa enunţurilor mele. Drept care am aranjat să se publice scrisoarea aceea către Alexandruunde ceream ca tratatele mele de fizică, deja publicate, să fie socotite ca şi nepublicate231.</p>
               <p>         SEBASTO: Şi cu asta, pare-mi-se, eşti cu conştiinţa împăcată! Iată cum se înşală toţi măgarii care-s gata să se plângă de dumneata la ziua judecăţii, cum că i-ai fi păcălit şi fermecat, şi că, prin şmecherii sofiste, i-ai fi abătut din drumul nu ştiu cărui adevăr pe care, cu alte principii şi pe alte căi, l-ar fi putut dobândi. Pentru că tu le-ai spus răspicat ceea ce trebuiau pe drept să gândească: anume că dacă tu ai publicat ca şi când n-ai fi publicat, ei, după ce te-au citit, trebuie să considere că nu te-au citit; şi aşa cum tu ai scris de parcă n-ai fi scris, la fel şi aceia care îţi propovăduiesc doctrina trebuie ascultaţi tot atât cât şi unii care ce vorbesc de parcă n-ar vorbi. In sfârşit, dumitale nu trebuie să ţi se dea mai multă crezare decât unuia ce cugetă şi dă sentinţe despre lucruri de care n-a avut vreodată habar.</p>
               <p>         ONORIO: Aşa e cu siguranţă, dacă e să-ţi spun cinstit cum gândesc lucrurile acum: căci nimeni nu trebuie înţeles mai mult decât vrea el însuşi să se facă înţeles; şi nu trebuie să-i hăituim cu intelectul pe cei care fug de intelectul nostru, acuzându-i fie că vorbesc în enigme sau metafore, fie că nu vor să se facă înţeleşi de ageamii, fie că se tem de dispreţul mulţimii, fie că nu vor să dea mărgăritare la porci. Căci acum s-a ajuns până într-acolo încât orice satir, orice faun, orice sanchiu, orice ameţit sau nevricos, când îşi povesteşte visele sau îndrugă palavre fără cap şi coadă, se-aşteaptă să-1 bănuim că rosteşte ditai profeţia, că ascunde un mare mister, secrete înalte şi taine divine în stare să învie morţii, pietre filosofale şi alte potlogării bune să sucească mintea celor cu minte puţină şi să-i ţicnească de tot, în aşa fel încât să-i facă să-şi irosească timpul, inteligenţa, faima şi averea şi să-şi cheltuie viaţa în chipul cel mai jalnic şi ticălos232.</p>
               <p>         SEBASTO: Treaba asta a priceput-o prea bine un prieten de-al meu, care având nu ştiu ce carte cu profeţii enigmatice sau altceva de soiul ăsta, după ce şi-a stors cu ea o bună parte din creier, a aruncat-o cu graţie şi eleganţă în latrină, spunându-i: „Draga mea, tu nu vrei să fii înţeleasă, iau eu nu voi a te înţelege”; şi i-a urat să se ducă la dracu' şi să-1 lase naibii în pace.</p>
               <p>         ONORIO: Dar de compătimit şi de râs este mai ales faptul că, la citirea acestor cărţulii şi bucoavne năroade, Silvio e cuprins de uimire, Ortensio de melancolie, Serafino slăbeşte, se gălbejeşte Cammaroto, Ambruogio albeşte, Giorgio dă în ţicneală, Reginaldo aiurează, Bonifacio se umflă, iar sfinţia sa Don Cocchiarone233 „pătruns de o nesfârşită şi nobilă mirare” umblă de colo colo prin sala cea mare, unde-şi face el plimbările, departe de gloata de mişei şi ţopârlani; şi potrivin-du-şi, ba într-o parte ba în cealaltă, poalele togei sale literare, urnindu-şi ba un picior ba celălalt, iţindu-şi pieptul ba la stânga ba la dreapta, cu textul de comentat sub braţ, cu gestul de a da de pământ cu puricele pe care-1 ţine între primele două degete, cu fruntea încreţită de atâta cugetare, cu sprâncenele ridicate şi ochii holbaţi, cu o figură uluită, încheind cu un suspin grav şi emfatic, va face să parvină la urechea celor de faţă următoarea sentinţă: „HHC usque aliiphilosophi non pervenemnt”2*4. Dacă însă lecţia pleacă de la o carte scrisă de vreun posedat sau vreun inspirat, undenu există nici nu poate fi stors nimic mai mult decât dintr-o minte de măgar235, atunci, pentru a arăta că a nimerit-o şi de data asta, va exclama: „O magnum mis-terium”236. Dacă, din întâmplare ar da peste o carte…</p>
               <p>         SEBASTO: Nu, rogu-te, ajunge! Ştim prea bine treburile astea: să revenim la subiectul nostru.</p>
               <p>         CORIBANTE: Ita ita, sodes237. Lămureşte-ne în ce chip şi pe ce cale ţi-ai regăsit memoria pe care ţi-o pier-duseşi în întruparea peripatetică şi în celelalte forme de existenţă?</p>
               <p>         ONORIO: Cred că i-am spus lui Sebasto că, de fiecare dată când migram dintr-un trup şi înainte de-a mă înveşmânta în altul, reveneam la acea reprezentare a ideii asiniene (care, din preţuire şi respect pentru virtuţile aripilor, n-a fost numită măgar de cei ce privesc cu ocară la acest animal, ci calul Pegas), unde, după faptele şi întâmplările prin care am trecut şi pe care vi le-am descris, mi s-a hărăzit să redevin om mai degrabă decât altceva, din pricina avantajului câştigat atunci când am avut şiretenia şi stăpânirea de a nu da pe gâtlej apa undei letee. Pe lângă aceasta, la hotărârea judeţului ceresc, niciodată când am mai părăsit un trup n-am luat-o înspre regatul lui Pluto pentru a revedea Câmpiile Elizee, ci spre strălucita şi augusta împărăţie a lui Jupiter238.</p>
               <p>         CORIBANTE: Lăcaşul patrupedului înaripat239.</p>
               <p>         ONORIO: Până acum: când a trebuit, cum a fost placul senatului zeilor, să transmigrez laolaltă cu celelalte dobitoace aici, jos, lăsând acolo sus numai amprenta virtuţii mele; de acolo, prin graţia şi înalta favoare a zeilor, mă pogor înarmat şi înzestrat cu biblioteca mea, ducând cu mine nu doar memoria speţelor opinabile, sofiste, aparente, probabile şi demonstrabile, dar şi judecata care le deosebeşte pe cele adevărate de cele false. Şi, pe lângă acestea, păstrez încă amintirea cunoştinţelor din feluritele domenii, de pe când aveam diferite alcătuiri trupeşti, şi a multor altor adevăruri pe care le vede numai şi numai ochiul minţii, fără ajutorul simţurilor; şi aceste adevăruri nu-mi scapă, deşi eu mă aflu în această piele şi zidit într-un asemenea trup în care, prin porţile simţurilor (ca prin gaura cheii), putem vedea îndeobşte numai unele forme de existenţă240: la fel cum, ieşind din închisoare, ne e îngăduit să vedem limpede şi deschis întreg orizontul formelor naturale241.</p>
               <p>         SEBASTO: Aşa încât ai păstrat tot de la toate formele şi ai reţinut nu doar veşmântul atâtor filosofii, atâtor teme filosofice pe care le-ai prezentat lumii, ci ai căpătat în plus judecata superioară acelor tenebre sau acelei lumini în care ai crescut, simţit şi cunoscut, fie în act fie în potentă, fie că te aflai în lăcaşurile pământeşti fie că te aflai în cele infernale sau cereşti.</p>
               <p>         ONORIO: Aşa e: şi mulţumită acestei memorii, pot vedea şi cunoaşte, mai ceva ca într-o oglindă, adevărul despre esenţa şi substanţa sufletului.</p>
               <p>         A treia parte a dialogului.</p>
               <p>         SEBASTO: Să lăsăm deocamdată asta; să auzim, mai bine, care e părerea dumitale cu privire la subiectul discutat ieri de mine cu Saulino, aci de faţă: anume teoria anumitor secte242 care afirmă că noi n-am putea cunoaşte nimic243.</p>
               <p>         SAULINO: Eu am arătat destul de clar că la înălţimea adevărului nu se ridică decât înălţimea ignoranţei şi asinităţii: şi de aceea că aceasta e mijlocul prin care sofia244 se apropie de adevăr, se uneşte şi se obişnuieşte cu el; aşa încât nu există altă virtute să merite lăcaşul de alături, perete-n perete cu adevărul. Asta presu-punând că mintea omenească are cât de cât acces la adevăr – acces care, dacă nu se face pe calea ştiinţei şi cunoaşterii, nu se poate face altfel decât prin necu-noaştere şi asimtate.</p>
               <p>         CORIBANTE: Nego sequelam246.</p>
               <p>         SAULINO: Consecinţa e dovedită de faptul că intelectul raţional nu admite cale de mijloc între necunoaştere şi cunoaştere, fie există una, fie cealaltă: dat fiind că, în aceeaşi privinţă, ele sunt opuse una alteia, la fel ca posesiunea şi lipsa247.</p>
               <p>         CORIBANTE: Quid de assumptione, sive antecedente? (tm)</p>
               <p>         SAULINO: Ea (cum am mai spus) e propusă de atâţia filosofi şi teologi de faimă.</p>
               <p>         CORIBANTE: Argumentul ab humana authoritate249 e foarte slab.</p>
               <p>         SAULINO: Asemenea afirmaţii nu sunt lipsite de demonstraţie.</p>
               <p>         SEBASTO: Prin urmare, dacă o asemenea opinie e adevărată, e adevărată prin demonstraţie; demonstraţia este un silogism ştiinţific; aşadar chiar aceia care neagă cunoaşterea şi dobândirea adevărului, presupun cunoaşterea adevărului şi demersul ştiinţific: în consecinţă ei sunt contrazişi de propria lor cugetare şi de propriile lor cuvinte. Şi mai spun că dacă nimeni nu cunoaşte nici un adevăr, nici ei înşişi nu pot şti ce spun şi nu pot fi siguri dacă vorbesc sau rag, dacă sunt oameni sau măgari250.</p>
               <p>         SAULINO: Lămurirea acestui lucru v-o va da ceea ce vă voi spune îndată; pentru că mai întâi trebuie înţeles lucrul şi abia apoi cum şi în ce fel merge el251.</p>
               <p>         CORIBANTE: Bine. Modus enim rei rempresup-ponat oportet252.</p>
               <p>         SEB ASTO: Atunci lămureşte-ne lucrurile în ce ordine îţi va plăcea.</p>
               <p>         SAULINO: Aşa voi face. Printre sectele de filosofi s-au aflat unele numite îndeobşte Academiile, sau mai exact scepticii sau efecticii, care se îndoiau că pot spune ceva hotărât, drept care, izgonind orice enunţ, nu îndrăzneau să afirme sau să nege nimic, dar pretindeau să li se spună cercetători, examinatori şi socotitori ai lucrurilor.</p>
               <p>         SEB ASTO: Dar aceste dobitoace fudule de ce cercetau, examinau, socoteau dacă n-aveau nici o nădejde de a găsi ceva? Or fi fost poate dintre aceia care se agită fără rost…</p>
               <p>         CORIBANTE: Ca să dezmintă maxima curentă: Omne agens estpropterfinem25i. Dar edepol, mehercle254, mie mi-e limpede că, aşa cum Onorio se află sub influenţa măgarului pegasean sau este chiar Pegas însuşi, la fel şi filosofii aceştia au fost Belidele255 în persoană, sau de nu, ele trebuie să le fi sucit minţile.</p>
               <p>         SAULINO: Lăsaţi-mă să termin. Aceştia, deci, nu credeau nici ce vedeau, nici ce auzeau: pentru că socoteau adevărul lucru neclar şi de neînţeles, cufundat în firea şi alcătuirea oricărei varietăţi, diversităţi şi con-trarietăţi; iar,după ei, orice lucru este un amestec, niciunul nu constă numai în sine şi nu există prin propria natură şi propriile însuşiri, iar obiectele se prezintă capacităţii de percepţie a omului nu în felul în care sunt prin ele însele, ci numai în relaţia pe care le-o conferă speciile respective, căci, separându-se de o materie sau alta, ele ajung să se îmbine şi să creeze noi forme percepute de noi mereu altfel256.</p>
               <p>         SEBASTO: La drept vorbind, ăştia ajung filosofi una-două şi pot părea mai înţelepţi decât alţii, fără caznă şi repede.</p>
               <p>         SAULINO: După aceştia au venit pyrrhonienii, mult mai puţin dispuşi decât efecticii să dea crezare propriilor simţuri şi propriului intelect: căci acolo unde efecticii cred totuşi că pricep ceva şi că pot împărtăşi o oarecare judecată, pentru că ştiu totuşi acest adevăr anume, că nici un lucru nu poate fi nici înţeles, nici cunoscut cu siguranţă, ceştilalţi se socotesc lipsiţi până şi de această judecată, spunând că nici de lucrul acesta (anume că nici un lucru nu poate fi cunoscut cu siguranţă), nu pot fi siguri.</p>
               <p>         SEBASTO: Uitaţi-vă ce isteaţă e Academia asta! Când a văzut ce minte şi ce pricepere a avut cealaltă care cu atâta uşurinţă şi puturoşenie voia să tragă cu copita şi să răstoarne la pământ celelalte filosofii, ea s-a înarmat cu şi mai multă mişelie si, deşi e nesărată, a vrut să-i adauge puţină sare celeilalte, îmbrâncind afară nu doar toate celelalte filosofii dar şi pe-asta prima: ea se socoate cu atât mai înţeleaptă decât toate cu cât mai puţin îşi cheltuie banii şi-şi storc creierii cei ce îi îmbracă toga şi şi-o trec pe diplomă. Dar să mergem mai departe. Ce-ar trebui să fac eu, de-aş avea ambiţia să formez o nouă sectă, vrând totodată să mă arăt mai deştept ca toţi, chiar şi decât aceştia din urmă care sunt deştepţii deştepţilor? Aş trânti imediat o a treia sectă, o Academie şi mai savantă, şi mi-aş pune plasture la gură. Dar e bine oare să-mi înăbuş vocea cu efecticii, să-mi ţin răsuflarea cu pyrrhonienii, ca să-mi dau apoi duhul şi să crap?</p>
               <p>         SAULINO: Ce vrei să spui cu asta?</p>
               <p>         [SEBASTO]: Trântorii ăştia, ca să scape de munca de a explica sensul lucrurilor şi ca să nu fie acuzaţi de lene şi de pizmă faţă de hărnicia altora, vor totuşi să pară mai breji ca toţi. Nefiindu-le de ajuns că-şi ascund mişelia, nemulţumiţi că nu le-o pot lua înainte celorlalţi dar nici ţine pasul cu ei, şi nefiind în stare nici să facă singuri ceva, ei, ca să nu-şi ştirbească trufia lor vană mărturisindu-şi prostia, neciopleala simţurilor şi lipsa de minte, şi pentru a-i face pe alţii să pară incapabili de a le vedea orbirea, aruncă vina, nu atât pe greşita înţelegere a dogmaticilor, cât pe natură şi pe lucrurile pe care nu le înţeleg257. Procedând altminteri, ar fi siliţi însă să pună la bătaie, prin comparaţie, propria lor teorie, să facă dovada că ea ar apărea mai convingătoare după ce ar fi dat naştere unei concepţii mai bune în mintea celor care află plăcere în studiul naturii. De aceea, efecticii, vrând cu cât mai puţină caznă şi minte, dar şi fără riscul de a-şi pierde creditul, să pară mai înţelepţi decât alţii, au spus că nimic nu se poate afirma cu siguranţă pentru că nimic nu se ştie: aşadar, după ei, cei care cred că pricep ceva şi care fac afirmaţii, aiurează maitare decât cei care nu înţeleg şi nu vorbesc deloc. Ceilalţi, apoi, cei numiţi pyrrhonieni, ca să pară ei cei mai grozavi, au spus că nici măcar asta nu se poate cunoaşte (anume ce credeau a cunoaşte efecticii): căci nici un lucru nu poate fi cunoscut şi afirmat. Aşa că, în vreme ce efecticii au înţeles că cei care cred că înţeleg nu înţeleg, pyrrhonienii au înţeles că efecticii nu înţelegeau dacă ceilalţi care cred că înţeleg, înţeleg sau nu. Ce mai poate fi adăugat acum la atâta înţelepciune este că noi ştim că pyrrhonienii nu ştiau că efecticii nu ştiau că dogmaticii, care credeau că ştiu, nu ştiau nici ei. Şi iată cu câtă uşurinţă se tot lungeşte această nobilă scară a filosofiilor până într-acolo încât gradul cel mai înalt al supremei filosofii şi cugetării perfecte se va demonstra a fi al celor care nu doar nu neagă nici nu afirmă că ştiu sau că nu ştiu, dar nici măcar nu-s în stare să nege sau să afirme: drept care măgarii sunt cele mai divine dobitoace, iar asini-tatea este atât sora cât şi tovarăşa şi secretara adevărului258.</p>
               <p>         SAULINO: Dacă ai afirma paşnic ceea ce spui acuma cu furie şi cuvinte de ocară, aş zice că deducţia dumi-tale este excelentă şi de-a dreptul divină; şi că ai atins ţinta spre care au alergat atâţia dogmatici şi atâţia academicieni, întrecându-i însă cu mult pe toţi.</p>
               <p>         SEBASTO: Acum, că am ajuns până aici, rogu-te, fă-mă să înţeleg în ce fel resping academicienii posibilitatea unei atari cunoaşteri?</p>
               <p>         SAULINO: Asta aş prefera să ţi-o explice Onorio, căci, întrupându-se el în atâţia mari anatomişti ai viscerelor naturii, nu e imposibil să fi nimerit vreodată şi în vreun academician.</p>
               <p>         ONORIO: Ba şi-ncă cum! Eu am fost acel Xenofan din Colophon259 care a spus despre toate lucrurile că nu sunt altceva decât opinii. Dar, lăsând deocamdată la o parte cugetările mele şi revenind la subiect, eu zic că argumentul pyrrhonienilor e bine cunoscut: ei spuneau că pentru a afla adevărul e nevoie de învăţătură, iar pentru ca învăţătura să fie eficace, este nevoie de un învăţător, de un învăţăcel şi de un obiect de învăţat: adică de profesor, de discipol şi de materie; dar că niciunul dintre aceste trei lucruri nu există cu adevărat: prin urmare, neexistând învăţătură, nu există cunoaştere a adevărului.</p>
               <p>         SEBASTO: Şi de ce zic ei că nu există un obiect de învăţat, care să constituie temeiul învăţăturii?</p>
               <p>         ONORIO: Iată de ce: căci acel obiect (zic ei) va trebui să fie ori adevărat ori fals; dacă e fals, nu poate deveni învăţătură, deoarece nu poate exista doctrină sau disciplină a falsului: de vreme ce, unui lucru care nu există nu i se poate întâmpla nimic şi, prin urmare, nu i se poate întâmpla nici să fie învăţat. Dar nici dacă e adevărat nu poate fi învăţat: pentru că ori este un lucru evident tuturor, şi atunci nu poate exista o doctrină a lui şi, în consecinţă, nimeni nu poate fi specialist în el, cum ar fi de pildă adevărul că albul e alb, calul e cal, copacul e copac; ori e un lucru care apare fiecăruia în alt fel şi atunci, în sine, nu poate fi decât un lucru opinabil, şi deci despre el nu se pot formula decât opinii. In afară de asta, dacă ceea ce trebuie învăţat şi făcut cunoscut este adevărat, e nevoie de o cauză sau un mijloc pentru a o face: iarcauza şi mijlocul ori sunt ascunse, ori sunt cunoscute: dacă sunt ascunse, ele nu pot comunica nimic; dacă sunt cunoscute, sunt astfel dintr-o cauză sau printr-un mijloc: şi mergând tot aşa mai departe, ajungem să ne dăm seama că nu se ajunge nicicând la principiul cunoaşterii, dacă orice cunoaştere depinde de o cauză260. Şi mai spun că, de vreme ce lucrurile existente sunt fie materiale fie imateriale, înseamnă că şi obiectele învăţăturii trebuie să aparţină fie uneia, fie alteia din cele două speţe. Or, un corp material nu poate fi învăţat, deoarece el nu poate fi judecat nici cu simţurile, nici cu intelectul: cu simţurile, deoarece, după toate doctrinele şi sectele, corpul constă în mai multe dimensiuni, raţiuni, diferenţe şi împrejurări261; nu numai că nu este un anume fapt accidental, susceptibil de a fi considerat obiect pentru un simţ anume sau pentru simţuri în general, ci e o compoziţie şi un amestec de proprietăţi şi de nenumărate aspecte individuale262. Şi chiar dacă, să spunem, corpul ar fi un lucru sensibil, asta nu înseamnă că poate fi obiect de învăţătură şi disciplină: pentru că nu e nevoie de discipol sau de profesor pentru a spune că albul e alb şi caldul e cald. Dar corpul nu poate fi judecat nici cu intelectul, deoarece toţi dogmaticii şi academicienii consideră la unison că obiectul intelectului nu poate fi decât un obiect imaterial. De aici concluzia, de ordinul doi, că nu există profesor care să-1 predea şi, de ordinul trei, că nu există nici discipol care să-1 înveţe: căci, cum bine se vede, primul nu are ce să predea şi să transmită, al doilea nu are ce să înveţe şi să conceapă. Şi mai adaug un motiv: dacă totuşi lecţia are loc, fie că cineva nepriceput îl învaţă pe altul la fel de nepriceput, ceea ce nu se poate, deoarece amândoi au nevoie de învăţătură; fie unul priceput îl învaţă pe altul de asemeni priceput: ceea ce ar fi o prostie, pentru că niciunul dintre ei n-are nevoie de un învăţător; fie cel care nu ştie îl învaţă pe cel ce ştie: ceea ce ar fi ca şi cum un orb ar călăuzi un văzător. Dacă niciuna dintre căile acestea nu e posibilă, rămâne numai aceea ca cel ce ştie să-1 înveţe pe cel ce nu ştie: dar lucrul acesta este mai greşit decât ne putem închipui despre fiecare din celelalte trei; pentru că cel lipsit de meşteşug nu poate fi făcut meşter în lipsa meşteşugului, presupunând că e cu putinţă să devină meşter dacă nu e deja (el fiind asemeni unui surd şi orb din naştere care nu poate în nici un fel avea idee despre sunete şi culori. Şi las la o parte ce se spune în Menon2b3, în pilda sclavului fugit care, reîntorcân-du-se, nu putea fi recunoscut de nu ar fi fost cunoscut înainte: drept care, doar în temeiul acesta, se spune că n-ar putea să existe o cunoaştere sau ştiinţă nouă a lucrurilor cunoscute, ci numai o amintire). Dar omul nostru nu poate fi făcut meşter nici când are meşteşug: pentru că atunci nu se poate spune că devine meşter, ci doar că este meşter.</p>
               <p>         SEBASTO: Onorio, ce părere ai de toate acestea?</p>
               <p>         ONORIO: Părerea mea e că nu merită să stăruim asupra acestor lucruri: mă mulţumesc să le recunosc bune, aşa cum, pentru gusturile unora, sunt bune unele ierburi264.</p>
               <p>         SEBASTO: Dar aş vrea să aflu de la Saulino (care ridică în slăvi asinitatea mai presus decât poate fi ridicată vreo ştiinţă, vreo speculaţie, doctrină sau disciplină) dacă asinitatea poate sălăşlui şi în alte vieţuitoaredecât în măgari: altfel spus, dacă cineva care nu e măgar, poate deveni, prin învăţătură şi strădanie, măgar; căci e nevoie ca ori învăţătorul ori învăţăcelul să fie măgar, ori să fie măgari amândoi ori să nu fie niciunul. Întreb dacă va fi măgar numai cel ce învaţă, numai cel ce e învăţat, sau niciunul nici altul sau şi unul şi altul la un loc. Căci, după raţionamentul de dinainte, putem vedea că nimeni în nici un chip nu poate deveni măgar. Prin urmare nu există cale spre asinitate, cum nu există nici spre meşteşug ori ştiinţă265.</p>
               <p>         ONORIO: Despre asta vom vorbi la masă, după cină. Să mergem deci, e vremea.</p>
               <p>         CORIBANTE: Propere eamus266.</p>
               <p>         SAULINO: Haidem!</p>
               <p>         Sfârşitul celui de al doilea dialog.</p>
            </div>
            <div type="div2">
               <head>         DIALOGUL AL TREILEA.</head>
               <subtitle>         Interlocutori: Saulino, Alvaro.</subtitle>
               <p>         SAULINO: Mă plimb de o groază de vreme pe aici, aşteptând, şi-mi dau seama că a trecut ceasul la care ne începeam noi discuţiile, iar ceilalţi n-au venit. Dar iată că-1 văd pe servitorul lui Sebasto.</p>
               <p>         ALVARO: Bine te-am găsit, Saulino. Vin să te înştiinţez din partea stăpânului meu că cel puţin o săptă-mână n-o să vă puteţi întâlni. I-a murit nevasta şi acum se îngrijeşte de executarea testamentului, ca să scape şi de grija asta. Coribante are o criză de podagră, iar Onorio s-a dus la băi. Rămâi cu bine.</p>
               <p>         SAULINO: Mergi cu Dumnezeu. Cred că n-o să mai avem prilejul să discutăm prea mult despre cabala calului nostru. Căci, după câte văd, rânduiala universului voieşte ca la fel cum, în cer, calul divin nu se arată decât până la buric267 (iar steaua ultimă, de jos, e prilej de gâlceavă şi de întrebări dacă ţine de capul Andromedei sau totuşi de trupul acestui dobitoc ales), tot aşa nici calul acesta înfăţişat în scris să nu poată fi isprăvit:</p>
               <p>         Astfel îşi schimbă stilul Fortuna268.</p>
               <p>         Dar asta nu trebuie să ne facă să ne pierdem nădejdea; căci dacă se va întâmpla ca aceştia să se mai adune vreodată laolaltă, o să-i închid pe toţi trei în conclav269: de unde nu vor ieşi până nu vor termina creaţia unei mari Cabale a calului Pegas. Interim270, aceste două dialoguri vor servi drept Cabală prescurtată, introductivă, pentru începători, microcosmică271. Iar ca să nu stau degeaba cât timp îmi mai rămâne să mă plimb pe-aici prin curte, vreau să citesc dialogul acesta pe care-1 am în mână.</p>
               <p>         Sfârşitul celui de al treilea dialog şi al Cabalei calului Pegas.</p>
            </div>
            <div type="div2">
               <head>         MĂGARULUI CILENIC272</head>
               <p>         O, preaferice burtă şi mamele ce te-au purtat aicea jos şi te-au hrănit, oh, dobitoc zeiesc, de toţi iubit, ce ai sălaş în ţărnă şi în stele273!</p>
               <p>         Scutite-ar de samar şi de boccele, cu pielea-ţi groasă, cu gândul cântărit, tu, pe pământ şi-n cer năpăstuit, firea şi soarta274 ferite-ar de belele!</p>
               <p>         Capul te-arată blând şi natural, iar nările, decis în judecată; urechea-ţi lungă-arat' auz regal, iar buza-ţi groasă, o limbă rafinată; îţi pizmuie şi zeii organul genital; statornic te vădeşte ceafa-ţi lată;</p>
               <p>         De lauda mea toată e plină de iubire, nu un sonet a tale virtuţi pretind, ci mii de osanale275.</p>
            </div>
            <div type="div2">
               <head>         MĂGARUL CILENIC AL NOLANULUI.</head>
               <subtitle>         Interlocutori: Măgarul, Micco Pitagoricianul276, Mercur.</subtitle>
               <p>         MĂGARUL: De ce-aş irosi eu darul ales, rar şi osebit făcut mie de tine, oh, tunătorule Jupiter? De ce-aş îngropa în ţărâna neagră şi-n întunecimea tăcerii ingrate harul pe care mi l-ai încredinţat tu, care m-ai ales {indicante fato277) dintre toţi pe mine? Cât voi mai îndura pornirea de a vorbi fără a scoate pe gură acel vacarm îngrozitor pe care, în mărinimia ta, l-ai sădit, în aceste vremuri tulburi, în spiritul meu lăuntric (pentru ca el să se exprime în afară)? Deschide-se, des-chide-se atunci, cu cheia prilejului, gâtlejul măgăresc, dezlege-se limba prin iscusinţa materiei, culeagă-se, cu mâna atenţiei, îndrumată de braţul intenţiei, roadele pomilor şi florile plantelor ce cresc în grădina memoriei măgăreşti! 278</p>
               <p>         MICCO: Oh, minune nemaivăzută, oh, miracol uluitor, oh, uimire de necrezut, oh, izbândă ameţitoare! Zeii să ne aibă în pază! Măgarul vorbeşte? Măgarul are grai? Oh, Muze, oh, Apollo, oh, Hercule, căpăţâna asta scoate sunete articulate? Taci mai bine, Micco, poate te înşeli; poate sub pielea asta o sta pitit vreun om care vrea să-şi râdă de noi279.</p>
               <p>         MĂGARUL: Micco, crede-mă, nu sunt un măgar fals: sunt un măgar cât se poate de adevărat, care vorbeşte; şi cum tu mă vezi acum cu trup de animal, la fel văd eu, în amintire cum, alteori, în trecut, avut-am trup omenesc.</p>
               <p>         MICCO: Mai târziu poate te-oiântreba (oh, demon întrupat) cine, cum şi în ce fel eşti: deocamdată şi înainte de toate aş vrea să aflu ce cauţi aici? Ce prevestire aduci cu tine? Ce poruncă a zeilor ne vesteşti? Cum se va termina povestea asta? De ce ţi-ai îndreptat paşii, ca să te-arăţi vorbitor, tocmai spre porticul nostru? 280</p>
               <p>         MĂGARUL: Mai întâi vreau să ştii că eu caut să devin membru şi să capăt titlul de doctor al unui colegiu sau al unei academii şi, astfel, competenţele mele să fie recunoscute, pentru ca să nu-mi fie puse la îndoială cugetările, să nu-mi fie cântărite cuvintele, să nu-mi fie privită cu neîncredere învăţătura, să…</p>
               <p>         MICCO: O, Jupiter, mai văzut-ai ab eterno281 [sic] un fapt, o întâmplare, un caz asemenea acestuia?</p>
               <p>         MĂGARUL: Lasă acum mirarea şi mai bine răspun-de-mi, fie tu, fie unul dintre ceştilalţi care văd că se strâng uimiţi să mă asculte. O voi, purtători de togă, de inel şi tocă academică sau arhiacademică282, voi, eroi şi semizei ai sapientei: vreţi, îngăduiţi, vă lasă inima să acceptaţi în consorţiul, în societatea, în adunarea voastră, sub stindardul şi sub flamura comunităţii voastre, acest măgar pe care-1 vedeţi şi auziţi acum? De ce unii dintre voi se miră râzând, de ce alţii râd mirân-du-se, iar alţii (cei mai mulţi), uluiţi, îşi muşcă buzele: dar nimeni nu-mi răspunde?</p>
               <p>         MICCO: Vezi bine că nu vorbesc din prea mare uimire şi că toţi s-auîntors spre mine şi-mi fac semn să-ţi răspund eu: mie, ca preşedinte, îmi revine sarcina de a rosti hotărârea, şi de la mine, în numele tuturor, trebuie să aştepţi verdictul.</p>
               <p>         MĂGARUL: Ce academie e aceasta care are scris deasupra porţii: Lineam nepertransito283?</p>
               <p>         MICCO: Este o şcoală de pitagoricieni.</p>
               <p>         MĂGARUL: Şi se poate intra în ea?</p>
               <p>         MICCO: Nu fără condiţii multe şi greu de îndeplinit.</p>
               <p>         MĂGARUL: Şi care ar fi condiţiile astea?</p>
               <p>         MICCO: Sunt destule.</p>
               <p>         MĂGARUL: N-am întrebat câte, ci care sunt.</p>
               <p>         MICCO: O să-ţi răspund cum e mai bine, înfăţişân-du-le pe cele mai de seamă. Prima: înainte de a fi acceptat, cel ce doreşte să fie primit trebuie examinat ca alcătuire trupească, ca fizionomie şi fire, deoarece, cum bine ştim, trupul depinde în mare măsură de suflet şi are legătură cu sufletul284.</p>
               <p>         MĂGARUL: Ab Joveprincipium Musae285, de vrea să se însoare.</p>
               <p>         MICCO: A doua: după ce e primit, i se dă un termen (care nu e mai scurt de doi ani) până la care trebuie să tacă şi n-are voie să îndrăznească nu doar să dezbată sau examineze temele în discuţie, dar nici măcar să pună vreo întrebare despre ceea ce nu a înţeles; în vremea aceea el e denumit „auditor”. A treia: după ce trece de perioada amintită, are voie să vorbească, să întrebe, să-şi noteze lucrurile auzite şi să-şi expună propriile păreri; în această fază este numit „matematician” sau „caldeean”286. A patra: înzestrat cu asemenea cunoştinţe, îmbogăţit cu atare învăţătură, el poate să-şi îndrepte atunci atenţia asupra alcătuirii lumii şi a principiilor naturii; iar aici se opreşte şi capătă numele de „fizician”287.</p>
               <p>         MĂGARUL: Nu merge mai departe?</p>
               <p>         MICCO: Mai mult decât „fizician” nu se poate: deoarece lucrurile supranaturale nu se pot cunoaşte decât în măsura în care se reflectă în cele naturale; pentru că numai intelectul superior şi pur poate să judece cum sunt ele în sine288.</p>
               <p>         MĂGARUL: Nu vă ocupaţi de metafizică?</p>
               <p>         MICCO: Nu: iar metafizica cu care se laudă alţii nu este decât o parte a logicii289. Dar să lăsăm asta, căci n-are legătură cu subiectul nostru. Astea sunt, deci, condiţiile şi rânduielile academiei noastre.</p>
               <p>         MĂGARUL: Astea?</p>
               <p>         MICCO: Da, stimabile.</p>
               <p>         MĂGARUL: O, şcoală preacinstită, o, instituţie aleasă, sectă preabogată, colegiu venerabil, gimnaziu ilustru, palestră neîntrecută, academie prima dintre primele! Măgarul rătăcitor vine, precum un cerb însetat, înspre voi ca spre o apă proaspătă şi cristalină; umil şi rugător, măgarul vi se înfăţişează vouă, atât de mări-nimoşi cu cei rătăciţi, cu rugămintea de a fi primit în societatea voastră.</p>
               <p>         MICCO: In societatea noastră, zici?</p>
               <p>         MĂGARUL: Chiar aşa, în societatea voastră.</p>
               <p>         MICCO: Atunci intră pe poarta cealaltă, căci măgarii n-au voie să treacă prin asta.</p>
               <p>         MĂGARUL: Spune-mi, frate, tu pe unde ai intrat?</p>
               <p>         MICCO: O fi făcând cerul măgarii să vorbească, dar nu şi să intre într-o şcoală pitagoriciană.</p>
               <p>         MĂGARUL: Nu fi aşa trufaş, Micco, şi aminteşte-ţi că Pitagora ne învaţă să nu dispreţuim nimic din ceea ce există în sânul naturii. Deşi acum am trup de măgar, poate că m-am aflat sau mă voi afla în viitor în trupul unui mare om; şi deşi tu eşti acum om, poate că ai fost sau vei fi apoi un mare măgar, după cum i se va părea potrivit celui ce împarte veşmintele şi locurile şi distribuie sufletele care transmigrează290.</p>
               <p>         MICCO: Spune-mi, mai bine, ai priceput care sunt rânduielile şi condiţiile academiei?</p>
               <p>         MĂGARUL: Cât se poate de bine.</p>
               <p>         MICCO: Ai ceva de declarat despre alcătuirea ta, vreun cusur care să te împiedice să intri?</p>
               <p>         MĂGARUL: După părerea mea, am mai multe.</p>
               <p>         MICCO: Să auzim.</p>
               <p>         MĂGARUL: Prima condiţie care m-a pus pe gân-duri a fost prima. E adevărat că eu nu am alcătuirea aceea, anume carnea moale, pielea delicată, netedă şi plăcută, pe care fizionomiştii o socotesc cea mai potrivită pentru a primi învăţătura şi care, când e groasă, limitează sprinteneala intelectului. Dar în ceea ce priveşte această condiţie cred că preşedintele ar putea face o excepţie: căci n-ar trebui lăsat pe dinafară cineva dacă are multe alte trăsături care suplinesc acest cusur, precum sinceritatea purtărilor, iuţeala minţii, eficacitatea gândirii şi alte însuşiri surori, fiice şi tovarăşe ale acestora. Las la o parte că nu-i o lege ca sufletele să urmeze alcătuirea trupului: pentru că se poate întâmpla ca un principiu spiritual superior şi mai eficient să poată învinge şi depăşi necazul pricinuit de unui trup butucănos sau cu alte defecte. Vi-1 aduc spre exemplu pe Socrate, socotit de fizionomistul Zopyros un om necumpătat, prost, gogoman, fătălău, poftitor la copii şi nestatornic: ceea ce filosoful a acceptat în totalitate, nu însă şi faptul că asemenea porniri s-ar fi şi înfăptuit: dat fiind că ele erau temperate de studiul necontenit al filosofiei, care îi pusese în mână cârma sigură împotriva valurilor năvalnice ale relelor înclinaţii naturale, deoarece nu există lucru să nu fie învins prin voinţa intelectului291. In ceea ce priveşte celălalt aspect al fiziognomoniei, cel care se referă nu la diversitatea firilor, ci la proporţiile armonioase ale trupului, vă înştiinţez că, de veţi cugeta bine, nu e cu putinţă să-mi găsiţi nici un cusur. Ştiţi că porcul nu trebuie să fie un frumos cal, nici măgarul un om frumos: măgarul trebuie să fie un măgar frumos, porcul, un porc frumos, omul, un om frumos. Căci, mergând cu judecata mai departe, calul nu-i pare frumos porcului, nici porcul, calului; iar dacă omului nu-i pare frumos măgarul şi nu se îndrăgosteşte de măgar, nici măgarului nu-i pare frumos omul, nici măgarul nu se îndrăgosteşte de om. Aşa încât, în virtutea acestei legi, când lucrurile vor fi cercetate şi cântărite cu raţiunea, fiecare va recunoaşte măsura celuilalt şi vaaccepta că frumuseţea este diferită în funcţie de aceste diverse măsuri şi că nimic nu este frumos cu adevărat şi în chip absolut, decât doar dacă cineva este frumuseţea însăşi sau dacă e frumos prin esenţă şi nu prin participare. Trec peste faptul că, şi în cazul speciei omeneşti înseşi, ceea ce se spune despre carnea ei trebuie înţeles respectu habito292 douăzeci şi cinci de situaţii şi de particularităţi care o corectează. Altminteri, teoria fizionomiştilor cu referire la carnea moale s-ar dovedi greşită: de vreme ce pruncii nu sunt mai apţi de cunoaştere decât adulţii, nici femeile mai apte decât bărbaţii; doar dacă nu vrem să numim aptitudine mai mare acea posibilitate care e cea mai depărtată de act.</p>
               <p>         MICCO: Până acum, dovedeşte că ştie foarte multe. Continuă, domnule Măgar, şi înfăţişează-ţi teoriile cu toată îndrăzneala, căci tragi brazdă-n apă, semeni în nisip, şi vânt uşor tu speri să prinzi în plasă, şi-ţi pui nădejdea-n suflet de femeie293, dacă tragi nădejde că domnii academicieni ai acestei secte sau a oricărei alteia pot sau trebuie să te lase să intri. Dar dacă tot eşti învăţat, mulţumeşte-te să rămâi singur, cu învăţătura dumitale.</p>
               <p>         MĂGARUL: O, oameni fără minte, credeţi că eu vă înfăţişez cugetarea mea ca s-o aprobaţi voi? Credeţi că am făcut asta în alt scop decât pentru a vă acuza şi a vă face de neiertat dinaintea lui Jupiter? Jupiter, dacă m-a făcut învăţat, m-a făcut şi doctor. Mă aşteptam eu ca mintea voastră trufaşă şi mulţumită de sine să scuipe sentinţa: „Nu se cuvine ca măgarii să intre în Academie laolaltă cu noi, oamenii”. Aşa ceva poate spune orice învăţat din oricare altă sectă, dar nu voi, pitagoricienii, care, refuzându-mi mie intrarea, vă dărî-maţi chiar principiile, temeliile şi construcţia filosofiei voastre. Ce deosebire găsiţi voi între noi măgarii şi voi oamenii, altfel decât judecând după aparenţe, după chip şi înveliş? In afară de asta, spuneţi-mi, judecători netoţi: câţi dintre voi nu bântuie prin academia măgarilor? Câţi nu învaţă în academia măgarilor? Câţi nu profită de pe urma academiei măgarilor? Câţi nu-şi dau doctoratul, nu putrezesc şi nu mor în academia măgarilor? Câţi nu sunt aleşi, înălţaţi, slăviţi, canonizaţi, glorificaţi şi divinizaţi în academia măgarilor? Mai toţi aceştia, de n-ar fi fost şi n-ar fi măgari, nu ştiu cum s-ar fi descurcat şi ar fi scos-o la capăt. Nu sunt oare atâtea universităţi respectate şi ilustre unde se predă ştiinţa de a deveni măgar, pentru a cunoaşte nu doar binele vieţii pământeşti, ci şi pe cel al vieţii eterne? Spuneţi, la câte bogăţii şi onoruri nu se accede prin poarta măgăriei? Spuneţi, câţi n-au fost excluşi, izgoniţi şi făcuţi de ocară deoarece nu împărtăşeau însuşirile şi desăvârşirea măgărească? De ce atunci n-ar fi îngăduit ca nişte măgari sau măcar unul singur să intre în academia oamenilor? De ce să nu fiu admis eu, cu majoritate de voturi şi cu sprijinul multora, în oricare academie, de vreme ce, dacă nu toţi, marea majoritate dintre voi sunteţi înscrişi, cu numele săpat în piatră, în academia noastră universală, vreau să zic a măgarilor? Or, dacă noi suntem atât de primitori şi mărinimoşi acceptându-vă pe toţi, voi de ce sunteţi aşa de zgârciţi şi nu primiţi nici măcar pe unul dintre ai noştri?</p>
               <p>         MICCO: Lucrurile demne şi importante sunt mai greu de făcut: doar la cele mărunte, nu se face mare caz şi nu trebuie deschişi bine ochii: de aceea înacademia măgarilor sunt primiţi toţi, fără rezerve şi fără atâtea scrupule, în vreme ce în academia oamenilor, nu.</p>
               <p>         MĂGARUL: Dar spune-mi, stimabile, şi lămure-şte-mă puţin care din două lucruri e mai demn: ca un om să devină măgar sau ca un măgar să devină om? Dar iată-1 în carne şi oase pe Cilenianul meu: îl recunosc după caduceu şi aripi.</p>
               <p>         — Fii binevenit, frumos înaripat, sol al lui Jupiter, interpret fidel al voinţei tuturor zeilor, tu, ce dăruieşti cu mărinimie cunoaştere, ce îndrumi meşteşugurile, oracol neîncetat al matematicienilor, socotitor minunat, vorbitor ales, tu, chip frumos, faţă atrăgătoare, făptură agreabilă şi graţioasă, bărbat între bărbaţi, femeie între femei, între nefericiţi nefericit, fericit între fericiţi, totul între toţi; care te bucuri cu cei ce se bucură şi plângi cu cei ce plâng; tu umbli sau şezi pretutindeni şi pretutindeni eşti bine-văzut şi primit: azi ce ne aduci bun?</p>
               <p>         MERCUR: Măgarule, pentru că doreşti să te numeşti şi să fii academician, eu, care ţi-am dat alte haruri şi privilegii, în acest moment, cu deplină autoritate, te numesc, te proclam şi te confirm academician şi savant universal: aşa încât poţi intra şi locui unde vrei, fără ca cineva să te mai poată ţine la uşă, să te jignească ori să te împiedice în vreun fel, quibuscumque în oppo-situm non obstantibus294. Intră aşadar unde vrei şi unde-ţi place. Şi vrem să nu fii constrâns de regula ordinului pitagoricienilor a celor doi ani de tăcere şi de nici o altă lege obişnuită: căci novis intervenientibus causis, novae condendae sunt leges, proque ipsis con-dita non intelliguntur iura: interimque ad optimi iudicium iudicis referenda est sentenţia, cuius intersit iuxta necessarium atque commodum providere295. Aşadar vorbeşte cu auditorii; cercetează şi cugetă cu matematicienii; discută, întreabă, lămureşte, declară şi hotărăşte cu fizicienii; stai cu toţi, discută cu toţi, înfrăţeşte-te, uneşte-te, contopeşte-te cu toţi, stăpî-neşte-i pe toţi, fii totul.</p>
               <p>         MĂGARUL: L-aţi auzit?</p>
               <p>         MICCO: Nu suntem surzi.</p>
               <trailer>         Sfârşit.</trailer>
            </div>
            <div type="div2">
               <head>         NOTE</head>
               <p>         1. Deşi aici referirea este în primul rând ironică, sugerând „misterioasele semnificaţii” ascunse în simbolul măgarului, Bruno nu dă complet la o parte nici noţiunea ebraică de „quabbalah”, cunoscută lui, desemnând complexul, diferit de tradiţia rabinică, a doctrinelor ezoterice şi mistice ale ebraismului, aşa cum s-a definit el, începând din secolul XII, şi care a avut o mare influenţă asupra gândirii filosofice şi ştiinţifice a Renaşterii. Pe linia sincretismului specific Renaşterii, filosofii acelei perioade (începând cu Pico della Mirandola şi continuând cu J. Reuchlin, H. C. Agrippa von Nettesheim etc.) au încercat să construiască o cabala creştină, influenţând în mod semnificativ alchimia şi filosofia naturii, iar de aici ştiinţa, după unele opinii, până la Newton. Bruno, aşa cum se va vedea, o concepe ca o uniune între filosofie şi teologie.</p>
               <p>         2. Este vorba de Pegas, calul înaripat care, în mitologia greacă, are parte de mai multe legende: după Hesiod (Teogonia) el s-a zămislit din sângele Meduzei, decapitată de eroul Perseu, după care s-ar fi înălţat îndată la zei; după Ovidiu (Metamorfoze, IV), acelaşi Pegas, lovind cu copita, ar fi făcut să ţâşnească izvorul Hippocren, de la poalele muntelui Helicon, lăcaşul sacru al Muzelor (având de aceea o legătură însemnată cu domeniul artelor, în speţă, al poeziei), şi l-ar fi dus în spate pe Perseu ca s-o elibereze pe Andromeda; după aceea el ar fi fost transformat în constelaţia care îi poartă numele. După o altă legendă, Pegas, acelaşi cal înaripat, l-ar fi ajutat pe eroul Belerofon să învingă Himera, apoi, împreună, ar fi încercat să escaladeze Olimpul, drept care au fost pedepsiţi de Zeus.</p>
               <p>         Şi în această variantă, Pegas este aruncat pe cer şi devine constelaţie. Sursa lui Bruno trebuie să fie varianta ovidiană, deoarece episodul izvorului muzelor este pomenit atâtân sonetul introductiv la comedia Lumânărarul cât şi în Alungarea bestiei triumfătoare.</p>
               <p>         3. „Cilenic” este un epitet al lui Mercur. In De imaginum compositione, Bruno spune textual că divinitatea lui Mercur n-ar fi nimic dacă „n-ar avea sub ea un patruped de încălecat. E cunoscută imaginea şi figura acelui animal, despre care au scris destui autori, şi căruia i-am dedicat şi eu o scriere într-un stil special, care – neplăcând gloatei şi displăcând învăţaţilor din pricina înţelesului ei primejdios – a trebuit să fie suprimată” (N. T.). Bruno se referă la existenţa a două feţe ale divinităţii lui Mercur, cea de a doua, îndeobşte nenumită şi ascunsă, fiind asinitatea. Cele două feţe provin din două tradiţii diferite, una fiind bogata literatură satirică dedicată măgarului, cealaltă, cultura cabalistică, rabinică şi apostolică unde măgarul este pomenit ca simbol al curajului şi forţei, al răbdării şi bunătăţii fără margini şi întruchipare a înţelepciunii. (N. O.)</p>
               <p>         4. Ca în toate celelalte scrieri ale sale, Bruno se referă la el însuşi sub eponimul „noianul” deoarece era născut la Nola, localitate din apropiereaNeapolelui.</p>
               <p>         5. Indicaţia aceasta este, ca şi în cazul dialogurilor precedente, falsă: şi acest dialog a apărut, ca şi celelalte, la Londra şi probabil tot la tipografia lui John Charlewood.</p>
               <p>         6. Unii comentatori tind să vadă în acest personaj o invenţie a lui Bruno. Înclinăm să-1 credem însă pe V. Spampanato care consideră că sub acest nume se ascunde de fapt Don Sapatino Savolino, preot modest şi probabil rubedenie a autorului, doar titlurile cu care îl învesteşte Bruno fiind inventate, în zeflemea (N. B.).</p>
               <p>         — Bruno se amuză în mai toate dialogurile în acelaşi fel!</p>
               <p>         7. Preasfinţite părinte întru Cristos (lat.).</p>
               <p>         8. Termenul exact este, nu întâmplător, „predestinat”: Bruno anunţă prin el şi prin imaginea olarului, tema dialogului al doilea, unde discută problema liberului-arbitru.</p>
               <p>         9. Comparaţia cu olarul vrea să sugereze aici că scrierea de faţă este gândită ca un apendice la dialogurile precedente şi îndeosebi la Alungarea bestiei triumfătoare – căci el reia tema morală a acestuia dar nu mai pune accentul pe perspectiva unei mari reforme purificatoare ci pe decadenţa lumii contemporane lui. In cel de al doilea dialog al scrierii de faţă, comparaţia va reveni cu alt sens.</p>
               <p>         10. Slujitorii cuvântului lui Dumnezeu (lat.), adică unui teolog.</p>
               <p>         11. Origene, filosof creştin (185-255 d. H.), autor al multor opere de teologie şi apologetică, a susţinut cu tărie necesitatea de a interpreta Scripturile în cheie alegorică. Origene este unul dintre autorii predilecţi ai lui Erasmus şi una dintre ţintele polemice ale lui Luther. Bruno simpatizează şi el cu interpretarea alegorică, mai uşor de armonizat cu propriile-i teorii decât cea literală a teologilor canonici şi îndeosebi a luteranilor.</p>
               <p>         12. Ca şi în Cina din Miercurea Cenuşii, figura clericului „iubitor al buchiei”, adică al interpretării literale a textelor sfinte, se referă cu precădere la luterani.</p>
               <p>         13. Aluzii obscene.</p>
               <p>         14. In referirile la ritualurile religioase continuă de fapt aluziile obscene: bigota nu acceptă altă „sămânţă” decât cea „bine-cuvântată” şi alt animal decât Agnus Dei (Mielul Domnului), iar nu măgarul.</p>
               <p>         15. Figura pedantului, adică a eruditului îngust la minte, dedicat îndeosebi studiilor filologice, care nu judecă ceea ce citeşte ci se mulţumeşte să citeze din clasicii antichităţii, este un topos în Renaştere şi un cal de bătaie pentru Bruno (îndeosebi în comedia Lumânărarul şi în Cina din Miercurea Cenuşii).</p>
               <p>         16. Strofe de opt versuri, octavele constituie formula metrică a celor mai vestite poeme cavalereşti din Renaştere; octava şi sonetul erau, aşadar, formule literare la mare modă în vremea lui Bruno.</p>
               <p>         17. In raport cu primul dialog, unde Bruno va afirma strânsa legătură între ignoranţă şi cunoaştere, insistenţa pe enciclopedismul materiei şi al cunoaşterii capătă un caracter ironic.</p>
               <p>         18. In italiană, „pelegrina eccellenza” poate fi luată şi ca o expresie ironică, întrucât adjectivul poate avea şi sensul de „deosebit, excepţional” dar şi cel de „umblăreţ, nestatornic”. N.T. interpretează în acest din urmă fel.</p>
               <p>         19. Bruno vrea să spună că Don Sapatino nu ştie de nici unele. Dar dincolo de ironie şi de permutarea glumeaţă a termenilor, Bruno anunţă aici una dintre temele esenţiale ale filosofiei lui şi ale acestui dialog, anume întrepătrunderea tuturor domeniilor şi cunoaşterilor şi unitatea contrariilor.</p>
               <p>         20. Cf. V.S. şi N. O. Bruno inaugurează tema Măgarului (frecventă şi polisemantică în Renaştere) dându-i, la început, o interpretare simbolică, asemănătoare „doctei ignorante” a lui Cusanus.</p>
               <p>         21. Italienescul „croccia” este interpretat diferit de comentatori: fie drept „cruce” fie drept „cârjă episcopală”.</p>
               <p>         22. Veşmânt preoţesc de ceremonie.</p>
               <p>         23. Catârca era încălecată îndeobşte de ecleziaşti.</p>
               <p>         24. Trebuie avut în vedere că pe vremea lui Bruno – aşa cum bine se vede şi din Alungarea bestiei triumfătoare – „prudenţa” are sensul de înţelepciune, de capacitate de a deosebi binele de rău, fiind, în teologia catolică, prima dintre cele patru virtuţi cardinale.</p>
               <p>         25. În ital. „pietâ”, care are sensul de pietate, compasiune. Pietatea este unul dintre darurile Duhului Sfânt prin care se desăvârşeşte dreptatea ca virtute.</p>
               <p>         26. Este vorba într-adevăr de daruri rituale tradiţionale făcute suveranilor amintiţi.</p>
               <p>         27. Măgarul cabalistic şi deci ceresc reia o temă dezvoltată de Apuleius în Metamorfoze (operă cunoscută mai mult sub denumirea Măgarul de aur). Aici cultul lui Isis are în vedere transformarea fortunei în providenţă pentru descoperirea marelui zeu Osiris. In Lauda măgarului de Agrippa von Nettesheim caracterul divin al măgarului este legat de influenţa Sephiroth-urilor şi de „înţelepciune”. Bruno va insista în mod deosebit, cum se va vedea, pe caracterul cabalistic care îi permite să opună dimensiunea ideală şi celestă a asinităţii dimensiunii lui terestre şi animale.</p>
               <p>         28. Bruno răstoarnă, cu ironie, termenii din rugăciunea „Tatăl nostru”.</p>
               <p>         29. Italienescul „cabinetto” este aici, după unii interpreţi, „cabinet” (şi, ţinând seama de configuraţia şi studiile care se făceau în epocă într-un asemenea spaţiu, am ales traducerea de aici), după alţii, „baie” – care mi se pare foarte puţin probabil.</p>
               <p>         30. Însfârşit (lat.).</p>
               <p>         31. „Armentale” înseamnă „de turmă, pastoral”; în combinaţie cu boul şi calul, cuvântul trebuie înţeles ca o referire blasfematoare la naşterea lui Isus şi la ieslea sfântă.</p>
               <p>         32. Personaj mitologic, vânitor împătimit care, transformat de Diana în cerb, a fost sfâşiat de propriii săi câini. Personajul şi mitul său vor căpăta un rol şi o semnificaţie complexe în dialogul succesiv acestuia, Despre eroicele avânturi.</p>
               <p>         33. In orig. „sfere armillari”, adică sfere alcătuite din inele concentrice cereprezentau, într-adevăr, universul: fiecare inel reprezenta orbita unei planete.</p>
               <p>         34. După tradiţie, Arhimede ar fi construit o complexă şi rafinată „sfera armillare”. Dar pasajul este mai degrabă obscur: mercurul s-ar referi la încercarea de a crea un perpetuum mobile după o tehnică alchimică; comentatorii nu exclud însă şi o aluzie obscenă pe care nu ştiu însă să o explice.</p>
               <p>         35. In fizica aristotelică şi în genere pregalileană, mişcarea rectilinie este mişcarea caracteristică materiei pământene, alcătuită din cele patru elemente, şi perisabilă; mişcarea circulară, dimpotrivă, este caracteristică celei de a cincea esenţe, adică cerurilor şi aştrilor, neperisabili. Armonia şi concordanţa dintre ele înseamnă armonia întregului cosmos. Referirea la sufletul dinăuntrul materiei care imprimă acesteia mişcarea este una din temele majore ale cosmologiei bruniene (v. Cina din Miercurea Cenuşii), numai că aici ea e amintită în ton grotesc. De altminteri, toate sugestiile pe care autorul i le face lui Don Sapatino de a se descotorosi de măgar, în cazul în care nu-i convine să-1 păstreze, fac aluzie în cheie grotescă la alte opere noiane: referirea la ieslea sfântă (v. nota 28) trimite la Alungarea bestiei triumfătoare, iar Acteon la Despre eroicele avânturi: este ca şi cum ar spune: dacă nu pricepi rostul măgarului meu, trimite-mi-1 înapoi.</p>
               <p>         36. Prima operă menţionată aici nu s-a păstrat, dar ea exista deoarece este pomenită la proces (L. F.); următoarea este De umbris idearum, publicată la Paris în 1582, despre care se face referire şi în comedia Lumânărarul; cea de a treia, Tngmta sigilii, ca şi Explicatio triginta sigillorum şi Sigillus sigdlorum au fost toate dedicate lui Michel de Castelnau, ambasadorul regelui Franţei la Londra; ultimul dialog pomenit aici Alungarea bestiei triumfătoare, dedicată nobilului englez Philip Sidney.</p>
               <p>         37. Adică de întregul cer: Bruno vrea să spună că măgarul nu este inferior celor mai mari şi alese entităţi, precum timpul, spaţiul şi spiritul („fericirea inteligenţelor” angelice).</p>
               <p>         38. Cei trei termeni fac referire la viaţa mânăstirească: poate cânta în cor, poate face parte din capitul (într-o mânăstire catolică, adunarea tuturor călugărilor), poate găsi adăpost în dormitoarele comune ale mânăstirilor.</p>
               <p>         39. Bruno numeşte obişnuitele trei legăminte cerute de majoritatea ordinelor mânăstireşti catolice.</p>
               <p>         40. Cele trei epitete se refereau cu precizie la trei personalităţi ale scolasticii: „doctor subtil” era denumit Duns Scot, „doctor irefutabil” era Alexander din Hales şi „doctor iluminat” era Ramon Llull.</p>
               <p>         41. „Tot în tot” este o expresie folosită îndeobşte (inclusiv de Bruno) cu referire la divinitate. Aici Bruno îi dă şi un alt sens sau mai bine zis un dublu sens (cum dublă este semnificaţia întregii cabale în curs): pe de o parte ea sugerează că opera de faţă sintetizează sensul profund al operelor anterioare, şi prin urmare trebuie luată în serios; pe de altă parte, ea sugerează asinitatea întregii lumi şi, prin urmare, ea anunţă o critică severă, în ton grotesc, a societăţii contemporane autorului. Sub stilul glumeţ al epistolei se sugerează, de fapt, multitudinea de ipostaze ale intervenţiei măgarului în vederea mariiasanări preconizate în dialogul precedent.</p>
               <p>         42. Bruno se pare că nu se referă aici la niciuna dintre ipostazele măgarului, ci la propriul său discurs despre măgar: care poate părea alcătuit dintr-o exagerată introducere („căpă-ţâna”), lipsită apoi de tratarea principală („trunchiul”) şi cu o încheiere grăbită („coada”).</p>
               <p>         43. Ideea perfecţiunii fiecărei forme de existenţă şi a parităţii tuturora este fundamentală pentru ontologia bruniană şi a fost deja repetat înfăţişată în dialogurile anterioare.</p>
               <p>         44. Referirea la pictură pune în evidenţă ideea că un unic detaliu bine înfăţişat poate sugera perfect întregul. N. O. (Pragul umbrei) demonstrează paralela pe care Bruno o face aproape permanent între filosofie şi pictură. În cazul de faţă, detaliul va fi analiza „asinităţii” creştine, totalitatea fiind cercetarea izvoarelor originare ale creştinismului care va pune în lumină faptul că decadenţa luterană este rodul inevitabil al decadenţei conţinute dintru început în predica evanghelică.</p>
               <p>         45. Rămas-bun (lat.).</p>
               <p>         46. Terţina aşa cum apare aici este modificată faţă de traducerea iniţială a lui CD. Zeletin (care era: „De ce s-aflaţi ce cărţile îndrugă/o, curioşi, pân'ce vă crapă ţeasta, /când tot din foc şi ţărnă-s aştrii-n fugă?”) care modifica sensul.</p>
               <p>         47. Traducerea iniţială a versului era: „nu ştie ce-i norocul ori năpasta”. Am modificat-o pentru a nu schimba sensul dorit de Bruno.</p>
               <p>         48. Sonetul priveşte ecuaţia asinitate-ignoranţă în perspectivă creştină, regăsind în trăsăturile asociate în mod obişnuit măgarului ca animal virtuţile cerute drept-credinciosului creştin, în speţă catolic. Bruno anunţă în acest sonet temele care vor fi dezvoltate în Declamaţie şi în Dialogul întâi: refuzul curiozităţii cercetătoare şi al iubirii de cunoaştere şi refuzul muncii şi al implicării active şi acceptarea, stând cu mâinile încrucişate, a beatitudinii de după moarte. N. O. (Cabala) pune în legătură critica nolană a pasivităţii creştine cu un pasaj asemănător din poemul lui Machiavelli, Măgarul.</p>
               <p>         49. Nu este întâmplătoare abundenţa cuvintelor care amintesc de religie şi de regalitate.</p>
               <p>         50. Bruno citează aici trei titluri de opere bine cunoscute la vremea lui. Este vorba, în ordine, de titlul atribuit în mod tradiţional Metamorfozelor lui Apuleius; de tratatul Ilvalore degli asini e deWinasinito accademico Pellegrino de Anton Francesco Doni şi de Encomium asini care este titlul unuia dintre capitolele opusului lui Cornelius Agrippa, De vanitate scientiarum.</p>
               <p>         51. Bruno insistă, în stilul lui, baroc şi ironic, pe ideea că ceea ce va spune el despre măgar şi despre dobitocia măgarului nu seamănă cu batjocura de care are parte în genere acest animal, şi, deci, că el se va distanţa de opinia curentă.</p>
               <p>         52. Verbul este calchiat după originalul italian, folosit nu numai de Bruno ci de mai mulţi în epocă (printre ei şi Rabelais), şi are sensul de „rid”: după o expresie curentă în Renaştere, Heraclit era filosoful care „plânge”, iar Democrit, cel care „râde”.</p>
               <p>         53. Complicat exprimat, ca mai întotdeauna, sensul frazei este: cine vaîmpiedica lumea să creadă că eu nu fac ce au făcut alţii înaintea mea, adică eu nu ponegresc măgarul, ci dimpotrivă îl laud sincer?</p>
               <p>         54. Bruno îşi îndeamnă cititorii să facă deosebirea între elogiile false aduse măgarului, care ascund ironie sau batjocură, şi elogiul pe care i-1 va aduce el, care e sincer. Îndemnul recomandă ca textul să nu fie citit în cheie ironică, ci cu maximă seriozitate. Într-adevăr, acest opus se vrea o critică a marii crize în care se zbate civilizaţia omenească, criză care are rădăcini intelectuale şi religioase. Pe de altă parte, cum se va vedea, limbajul şi sarcasmul specific stilului brunian obligă la o lectură dublă şi deseori ambiguă.</p>
               <p>         55. Pentru a primi noua învăţătură a Noianului, cititorul trebuie să-şi elibereze mintea de toate ideile preconcepute şi de toate prejudecăţile, trebuie aşadar (cum preconizau Nicolaus Cusanus sau Pico della Mirandola înaintea lui) să facă tabula rasa din cunoştinţele sale precedente, pentru a putea primi Adevărul.</p>
               <p>         56. Măgarul ideal şi cabalistic şi, totodată, platonic şi teologal sunt expresii prin care Bruno subliniază caracterul pozitiv al neştiinţei măgarului, simbolul cunoaşterii eliberate de prejudecăţile comune dar şi de scepticismul radical (N. B.). Bruno ridică măgarul la demnitatea de idee platonică.</p>
               <p>         57. Înveşmântat în aur {lat).</p>
               <p>         58. Bruno pare să se servească aici, în chip neaşteptat, de ierarhia clasică a cunoaşterii creştine, cunoaşterea prin ştiinţă rămânând imperfectă şi umbratilă (şi pentru că, pe linie platonică, rămâne la nivelul umbrelor), cea perfectă şi luminoasă fiind cea prin credinţă. Şi la Bruno, ca şi în doctrina tomistă, ambele cunoaşteri sunt necesare şi convieţuiesc.</p>
               <p>         59. Bruno urmează întocmai demersul platonic, prin care măgarul-arhetip este principiul conform căruia se produce, configurează şi perfecţionează măgarul real.</p>
               <p>         60. Minţile „de a doua speţă” sunt cele omeneşti, care sunt subordonate şi depind (în italiană, sunt „seconde”) de cea divină.</p>
               <p>         61. Reapar aici câteva dintre ideile tari ale ontologiei bru-niene, amplu dezvoltate în dialogurile precedente: totala egalitate dinaintea divinităţii, egalitate în importanţă şi demnitate, a tuturor formelor de existenţă din natură; existenţa unor lumi infinite numeric într-un tot infinit care este universul; coexistenţa simultană a tuturor existenţelor infinite din natură în divinul unu, unde orice atribut şi orice existenţă coincide perfect cu toate celelalte. Consecinţă a acestor idei este că specia măgărească nu este doar la fel de nobilă şi la fel de aproape de Dumnezeu ca şi cele mai înalte idei şi ca zeii, ci se identifică (precum toate celelalte existenţe) cu Unul Dumnezeu.</p>
               <p>         62. Într-adevăr, în Scripturi, Dumnezeu este numit în toate aceste feluri (N. T.).</p>
               <p>         63. Bruno vrea să ne convingă şi altfel de justeţea asimilării măgarului cu Unul Dumnezeu: de aceea găseşte în Scripturi acele pasaje (identificate de exegeţi) în care Dumnezeu, tatăl sau fiul, este comparat sau reprezentat prin figura unui animal sau element al naturii. Expresiile violent negative (păcat, vierme, josnicie a gloatei etc.) se referă probabil la Psalmul 21 şi la epistolacătre Romani a Sfântului Pavel, dar în contextul propriu ele nu sună atât de agresiv ca la Bruno. Această agresivitate are însă un rost: pentru Bruno, păcatul nu există, căci orice existenţă materială şi orice comportare a oricărei existenţe îşi are propria ei raţiune şi explicaţie.</p>
               <p>         64. Sunt cele patru sensuri canonice de interpretare a sfintei scripturi (predicate de Sfântul Toma d'Aquino şi de laicul Dante).</p>
               <p>         65. Deşi sensul din vorbirea curentă românească nu ne ajută defel, Bruno are dreptate: apologeţii creştini au văzut în blân-deţea şi în simplitatea măgarului trăsăturile recomandabile drept-credinciosului creştin. Aceleaşi trăsături vin să sublinieze, pentru aceiaşi, distanţa abisală care separă inteligenţa divina de inteligenţa umană. Trimiterea insistentă la tradiţia interpretativă creştină serveşte, se va vedea, raţionamentului din dialoguri care va denunţa rădăcinile creştine ale decadenţei societăţii din vremea lui. Predica evanghelică a corodat şi apoi chiar răsturnat, după Bruno, valorile pe care se întemeia marea civilizaţie antică, dând naştere unei societăţi care are drept valori supreme ignoranţa, inacţiunea şi smerenia.</p>
               <p>         66. Cf. Exodul 13,13: „Să răscumperi cu un miel pe orice întâi născut al măgăriţei; [iar dacă nu-1 vei răscumpăra, să-i frângi gâtul]. Să răscumperi de asemenea pe orice întâi născut [de parte bărbătească] dintre fiii tăi”.</p>
               <p>         67. Cf. Exodul, 20,17: „Să nu pofteşti nevasta aproapelui tău, nici robul lui, nici roaba lui, nici boul lui, nici măgarul lui”. Înşiruirea din Biblie nu presupune egalitatea elementelor, Bruno însă forţează interpretarea şi pune pe acelaşi nivel nevasta şi măgarul.</p>
               <p>         68. Cf. Judecătorii, 5, 1, 3 şi 10: „In ziua aceea, Debora a cântat această cântare, cu Barac, fiul lui Abinoam: […] Ascultaţi, împăraţi! Luaţi aminte, domnitori! […] Voi care călăriţi pe măgăriţe albe, Voi care şedeţi pe covoare.”</p>
               <p>         69. Deuteronomul 22,1 şi 4: „Dacă vezi rătăcindu-se boul sau oaia fratelui tău, să nu le ocoleşti, ci să le aduci la fratele tău. […] Dacă vezi măgarul fratelui tău sau boul lui căzut în drum, să nu-1 ocoleşti, ci să-i ajuţi să-1 ridice.”</p>
               <p>         70. In original, „doctorii”, deci se poate ca Bruno să se refere la doctorii Bisericii.</p>
               <p>         71. Cf. Luca, 14,1 şi 5: „Într-o zi de Sabat, Isus a intrat în casa unuia din fruntaşii Fariseilor […] ¦ Cine dintre voi, dacă-i cade copilul sau boul în fântână, nu-1 va scoate îndată afară, în ziua Sabatului?”</p>
               <p>         72. Sic. Deuteronomul 28, 31. Fragmentul face parte din blestemele neascultării, prin care Dumnezeu îl ameninţă pe om, printre altele, cu luarea tuturor bunurilor. In interpretarea alegorică a lui Bruno, cum măgarul este întruchiparea poporului, blestemul capătă coloratură politică.</p>
               <p>         73. A cădea de pe măgar (lat.). Interpretarea lui Bruno este din nou în cheie politică: vai de cârmuitorii care rămân fără popor!</p>
               <p>         74. Bruno confundă voluntar pasaje din Evanghelie (Luca, 10, 1), cu altele din Vechiul Testament (Numerii, 31, 32-35) şi cu De recta fide a lui Adamantius, în aşa fel încât sufletele mântuite să fie totuna cu prada de război.</p>
               <p>         75. Cf. Matei, 21, 2: „[Isus le-a zis:] Duceţi-vă în satul dinaintea voastră:în el veţi găsi îndată o măgăriţă legată, şi un măgăruş împreună cu ea; dezlegaţi-i şi aduceţi-i la Mine.”</p>
               <p>         76. Cf. Numeri, 22, 28: „Domnul a deschis gura măgăriţei, şi ea a zis lui Balaam.”</p>
               <p>         77. Cf. Ieremia, 1, 6: „Ah, Doamne Dumnezeule, vezi că eu nu ştiu să vorbesc.”</p>
               <p>         78. Cf. Ezechiel, 3, 27: „Dar când îţi voi vorbi, îţi voi deschide gura.”</p>
               <p>         79. „Eu voi fi în gura ta” (lat.). Cf. Exodul, 4, 12: „Eu voi fi cu gura ta.”</p>
               <p>         80. Cf. Psalmii, 51, 15: „Doamne, deschide-mi buzele, şi gura mea va vesti lauda Ta.”</p>
               <p>         81. Bruno deformează, poate în mod voluntar, pasajul din Luca, 7, 22: „morţii învie, şi săracilor li se propovăduieşte Evanghelia” deoarece teza pe care o susţine aici este că Dumnezeu vorbeşte prin gura celor simpli (întruchipaţi de măgar).</p>
               <p>         82. Exegeţii interpretează în două feluri diferite teza propusă aici de Bruno: după N. T., avem de-a face cu teza, deosebit de primejdioasă, după care textele sfinte, adică însuşi miezul doctrinei creştine, sunt cele care retează nobilele avânturi şi virtuţi ale oamenilor, deci se fac responsabile de decăderea în care se află lumea. De aceea toată argumentaţia se bazează pe citate din Scriptură (traducerea de faţă, trebuind să facă o alegere a termenilor, înclină spre această interpretare); după N.B. şi N. O., gândirea lui Bruno ar fi aici ceva mai puţin subversivă, susţinând că fără o curăţire a minţii, o reîntoarcere la simplitatea naturală originară, vrută de Dumnezeu, minţile nu vor putea primi adevărul noian şi nu vor putea împlini marea reformă a omenirii. Oricum, este limpede că Bruno alege să se sprijine pe textul biblic. In locul acesta anume, este vorba de un rezumat al unui pasaj din I Corinteni, l, 27-28: „Dar Dumnezeu a ales lucrurile nebune ale lumii, ca să facă de ruşine pe cele înţelepte. Dumnezeu a ales lucrurile slabe ale lumii, ca să facă de ruşine pe cele tari. Şi Dumnezeu a ales lucrurile josnice ale lumii, şi lucrurile dispreţuite, ba încă lucrurile care nu sunt, ca să nimicească pe cele ce sunt.”</p>
               <p>         83. N.T. susţine că Bruno face aluzie aici atât la interpretarea dată de Origene cât şi la cea dată de Luther (care îl critică aspru pe Origene) acestor pasaje, pentru a-i include pe amândoi în acelaşi circuit al decadenţei civilizaţiei creştine. Cugetările, opuse, ale ambilor comentatori, ar izvorî, pentru Bruno, dintr-o aceeaşi convingere, anume că omenirea toată, fără deosebire, zace în păcat, iar mântuirea ei se poate face numai prin darul, aparent arbitrar, al proniei cereşti – şi nu prin virtutea (în sens machiavellian) şi voinţa omului. (Alungarea bestiei triumfătoare făcea tocmai elogiulpraxis-uuman.) Prin această viziune, Bruno apare solid ancorat în Renaştere şi detaşat de Contrareforma care îl va destina rugului.</p>
               <p>         84. Prostia cea mai mare, indică Bruno, este a celor care vor să reformeze religia (cu referire directă la luterani şi calvinişti). Aici Bruno nu doar îi persiflează (ca şi în dialogurile precedente) pe reformaţi, dar se delimitează clar şi de poziţia lui Erasmus care spera într-o reformă (alta decât a reformaţilor) a religiei, în stare să „vindece rănile” creştinismului şi decadenţa civilizaţiei, carear trebui să înceapă cu o reîntoarcere la puritatea naturală a vieţii lui Cristos. După Bruno, o asemenea renovatio este imposibilă, deoarece decadenţa civilizaţiei îşi are rădăcina tocmai în preceptele evanghelice şi patristice.</p>
               <p>         85. Pentru Bruno, ca şi pentru Machiavelli, pacea şi bunăstarea societăţii este piatra de încercare a religiei. Sunt de neacceptat, după ei, religiile care sunt detaşate de soarta societăţii.</p>
               <p>         86. Bruno face aluzie la unul dintre miturile antice, după care zeii ar fi fost avertizaţi de răgetele măgarilor că giganţii atacau Olimpul.</p>
               <p>         87. Trecerea de la sensul literal la cel mistic (îndeosebi în interpretarea textelor sfinte).</p>
               <p>         88. Cf. Judecătorii, 15, 15.</p>
               <p>         89. I-a nimicit {lat).</p>
               <p>         90. Probabil este o interpretare a 1 Samuel, 21, 11: „Saul şi-a bătut miile lui, iar David zecile lui de mii.”</p>
               <p>         91. N.B. vede în alegoria fălcii de măgăriţă şi a celei de măgăruş o aluzie la războaiele religioase din vremea lui Bruno care, în afară de măceluri, făcuseră şi noi prozeliţi în toate taberele, adică deşteptaseră noi superstiţii.</p>
               <p>         92. Sic Matei, 21, 2. Citatul continuă astfel: „în el veţi găsi îndată o măgăriţă legată, şi un măgăruş împreună cu ea; dezle-gaţi-i şi aduceţi-i la Mine”. Tot acest pasaj este ţesut din referiri evanghelice la intrarea lui Cristos în Ierusalim şi care sunt, într-un fel sau altul, îndemnuri la umilinţă şi smerenie. Ele trebuie interpretate antifrastic.</p>
               <p>         93. Insistenţa asupra arbitrariului graţiei divine ţinteşte mai ales doctrinele protestante.</p>
               <p>         94. Dumnezeu nu premiază efortul omului de a construi o civilizaţie, ci numai umilinţa şi smerenia, măsurată prin suferinţă.</p>
               <p>         95. Ca şi în Alungarea bestiei triumfătoare, Bruno se declară total împotriva teoriei epocii de aur plasată la originile omenirii, teorie izvorâtă deopotrivă din Scripturi şi dintr-o parte însemnată a istoriografiei şi filosofiei antice greco-latine. Dimpotrivă, Bruno – ca şi Giambattista Vico peste un secol – pune la originea omenirii starea naturală, aceea a omului primitiv. Trebuie subliniat faptul că totala egalitate între oameni şi posesiunea în comun a tuturor bunurilor ţin, la Bruno, de o stare primitivă şi inferioară a omenirii; şi că civilizaţia presupune, dimpotrivă, neegalitate şi concurenţă. Teza este cu atât mai remarcabilă cu cât, în aceeaşi perioadă, există o febră de a alcătui utopii bazate tocmai pe abolirea proprietăţii private şi, posibil, pe totala uniformizare a indivizilor (de amintit cele două majore, a lui Thomas More şi a lui Campanella). Este de observat şi că Bruno, care se războieşte necontenit cu Aristotel, în materie de politică este mai aproape de Stagirit decât de Platon.</p>
               <p>         96. Aşa cum respinge vârsta de aur a omenirii, Bruno demi-tizează şi vârsta copilăriei şi a purităţii ei, iubite de Dumnezeu. Prin asta se delimitează, printre alţii, şi de Erasmus care în Elogiul nebuniei consideră copilăria vârsta privilegiată a omului.</p>
               <p>         97. Cf. Ieremia, 1, 6: „Ah! Doamne Dumnezeule, vezi că eu nu ştiu să vorbesc, [căci sunt un copil].”</p>
               <p>         98. Cum se vede, nu într-alt loc ci în continuare.</p>
               <p>         99. „Pentru că am acţionat prosteşte”, „au acţionat prosteşte”, „pentru că nu ştiu ce fac”, „nu ştiam”, „n-au înţeles” (lat). Toate sunt expresii luate ad litteram din Scripturi.</p>
               <p>         100. Cf. Faptele Apostolilor, 2,15. Până aici declaraţia Noianului includea în polemica sa şi unele opinii ale lui Erasmus. De aici încolo ea devine o răstălmăcire virulentă şi programatică a textelor folosite de Erasmus pentru a defini calităţile „nebuniei creştine”.</p>
               <p>         101. II Corinteni, 12, 2-4.</p>
               <p>         102. Ca şi în Despre infinit, univers şi lumi, Bruno simte nevoia să pună la temelia dialogurilor care urmează şi a judecaţilor sale morale o epistemologie precisă şi explicită. E interesant că ea este oarecum diferită de cea expusă acolo, unde cunoaşterea naturală, cu demersul prezentat aici, este considerată necesară şi fiabilă, dar insuficientă pentru a exprima ontologia bruniană.</p>
               <p>         103. Este vorba de Sf. Pavel. Este din nou o referire la reformaţi care, radicalizând teza apostolului Pavel, postulează primatul credinţei asupra „faptelor bune”. Bruno evocă aici, pe scurt, polemica antiluterană din Alungarea bestiei triumfătoare.</p>
               <p>         104. Saulino, un interlocutor care apărea şi în Alungarea bestiei triumfătoare, pare să fie un personaj real, din familia mamei lui Bruno, iar aici îl reprezintă pe Bruno însuşi. Ceilalţi doi nu au fost identificaţi de biografi şi sunt probabil inventaţi: Sebasto, cum se va vedea, este cel care, prin întrebările şi obiecţiile sale, face dialogul să avanseze; Coribante, în schimb, este una dintre numeroasele încarnări ale pedantului -eruditul lipsit de judecată critică şi care repetă orbeşte ce susţin marii autori acreditaţi. Cum se va vedea, la fel ca la Mamfurio din comedia Lumânărarul, vorbirea lui Coribante e presărată cu citate şi expresii latine.</p>
               <p>         105. Ca şi dialogurile precedente, şi acesta începe brusc, parcă la mijlocul unei conversaţii. Este un mod al lui Bruno de a-şi înlănţui discursul de la un dialog la altul. Interlocutorii de aici comentează, şi prin aceasta continuă, Alungarea bestiei triumfătoare: adică cei doi care nu participaseră la acest dialog precedent, îl chestionează pe Saulino despre el.</p>
               <p>         106. Adică fără înflorituri, deschis şi limpede (lat).</p>
               <p>         107. Şi aceste lucruri s-au întâmplat cu adevărat acolo? (lat.).</p>
               <p>         108. Sebasto se referă precis la opera precedentă a lui Bruno, Alungarea bestiei triumfătoare, unde Jupiter întreprinde o mare reformă morală a universului, înălţând în locul animalelor care dau numele constelaţiilor, virtuţile necesare progresului şi armoniei civilizaţiei. In acel dialog, Jupiter lăsase neocupate două jilţuri din cer, anume cel al Ursei mari, în emisfera boreală, şi al Eridanului, în cea australă. Pe scurt, Sebasto cere continuarea dialogului precedent.</p>
               <p>         109. „O speranţă amânată îndurerează spiritul sau, mai bine zis, sufletul: pentru că acest termen exprimă mai bine natura capabilă de suferinţă” (lat.). Fiind un pedant, Coribante se îngrijeşte mai mult de forma decât de conţinutul discursului.</p>
               <p>         110. In astronomia clasică, cele două forme de asinitate, reprezentate de constelaţia Măgăruşii erau oarecum ascunse în cercul zodiacului (drumul planetelor), imediat deasupra constelaţiei Cancerului (carapacea Racului). Pentru Bruno asinitatea trebuie să fie vizibilă de oriunde. Cele trei regiuni cereşti corespund probabil celor trei forme de cunoaştere (de care vorbeşte mai departe Saulino): există o echivalenţă între ceresc, inteligibil şi sensibil, pe de o parte, şi cauză, cunoaştere şi lucru, pe de altă parte. (N. B.)</p>
               <p>         111. „Departe, staţi departe, profanilor!” (lat., Vergiliu, Eneida, VI).</p>
               <p>         112. Horapollon este autorul antic de la care s-a păstrat singurul tratat despre hieroglife, numit chiar Hieroglyphica. Manuscrisul acestui tratat a fost adus la Florenţa în 1422. Cum despre autor nu se ştia mai nimic, cu timpul şi datorită interesului manifestat în Renaştere pentru învăţătura egipteană, şi acest autor, ca şi Hermes Trismegistos, a ajuns să capete o aură legendară.</p>
               <p>         113. Bruno are o abordare sincretică a Cabalei, apropiată de cea propusă de Agrippa din Nettesheim în cartea a treia din De occulta philosophia, dar el recurge şi la noţiunea de „mundi gubernatores” (cârmacii lumii) a lui Hermes Trismegistos precum şi la unele teze ale lui Trithemios. (N. B.) De aceea nici cele zece sefiroth pomenite mai jos nu coincid în totalitate, nici ca nume, nici ca semnificaţie, cu cele din Zohar (probabil cea mai importată scriere cabalistică medievală). Trebuie amintit că Renaşterea manifestă un interes deosebit pentru Cabală, ceea ce produce o influenţă necontestată asupra gândirii filosofice şi ştiinţifice. In sincretismul specific aceleiaşi epoci, care încerca o sinteză între gândirea antică păgână şi creştinism, se încearcă şi elaborarea unei Cabale creştine. Printre protagoniştii acestei încercări se numără Pico della Mirandola şi amintitul Agrippa din Nettesheim.</p>
               <p>         114. Linceu, personaj mitologic, unul dintre argonauţi, cu privirea foarte ageră.</p>
               <p>         115. Monstru mitologic care avea o sută de ochi care nu se închideau niciodată toţi în acelaşi timp.</p>
               <p>         116. Aluzie ironică la Sfântul Pa vel răpit, prin voinţa divină, şi dus până în al treilea cer.</p>
               <p>         117. De la en soph: cel ascuns (dar şi cel infinit, Dumnezeu în esenţa sa cea mai intimă şi ascunsă) – concept al cabalei speculative ebraice.</p>
               <p>         118. În cabala speculativă, sefiroth sunt numite atributele prin care Dumnezeu se manifestă. Ele au fost interpretate şi ca puteri, şi ca manifestări dar şi ca sfere de emanaţie.</p>
               <p>         119. Bruno foloseşte aici terminologia lui Agrippa. (N. T.)</p>
               <p>         120. Cât le e permis oamenilor să vorbească {lat.).</p>
               <p>         121. Termenul îi aparţine tot lui Agrippa (N. T.).</p>
               <p>         122. Cele zece trepte cabalistice corespund, după Bruno, celor nouă cete îngereşti care stau împrejurul divinităţii creştine, la care se adaugă ultima şi cea mai joasă, cea a eroilor. Denumirile nu sunt în totalitate cele acreditate în tradiţia catolică italiană, nici în cea ortodoxă română unde, îi amintim cititorului, cetele sunt în ordine: Serafimi, Heruvimi, Tronuri, Domnii, Puteri, Stăpâniri, începătorii, Arhangheli, îngeri.</p>
               <p>         123. Ca şi în ontologia neoplatonică, dar şi cabalistică şi creştină, există o strictă analogie între lumea inferioară şi cea superioară; ca atare, celor zece Sephirot ale tradiţiei cabalistice le corespund în universul desfăşurat şi sensibil cele zece sfere cereşti guvernate fiecare de o inteligenţă sau principiu spiritual.</p>
               <p>         124. Primul mobil nu adăposteşte corpuri cereşti, nu are o „faţă” proprie, ci el este motorul care pune în mişcare toate celelalte sfere, care au „feţe proprii”, de aici, poate, denumirea de „prinţul feţelor”.</p>
               <p>         125. Adică (lat.).</p>
               <p>         126. Aşa cum în Alungarea bestiei triumfătoare Sofia, în forma ei cea mai înaltă este divină, dar când se apropie de pământ ea devine mama (inspiratoarea) legii, aici Hochma este asinitatea abstractă care însă, pogorâtă în Raziei, capătă formă concretă. Cele două ipostaze ale Hochmei corespund celor două ipostaze ale Sofiei din dialogul precedent. De altminteri această analogie va fi explicitată puţin mai departe. N. B.</p>
               <p>         127. „Munţii zămislesc…” {lat.) este cunoscutul citat horaţian care se continuă: „un ridicol şoarece”. Exclamaţia lui Coribante ne atrage atenţia, pe de o parte, că Saulino explică lucruri îndeobşte cunoscute de oamenii învăţaţi ai acelor vremuri, pe de alta, că el însuşi nu a înţeles spre ce conduce introducerea teoretică a lui Saulino.</p>
               <p>         128. Sensul este: al acestei ierarhii.</p>
               <p>         129. Adică de a putea îndura greul ca şi cum ar fi uşor.</p>
               <p>         130. Tendinţa de a socoti că la originea oricăror teorii s-ar afla o sursă egipteană este comună gânditorilor Renaşterii fascinaţi de hermetism. În cazul de faţă însă, Sebasto face o referire precisă, la o relatare a lui Plutarh povestită mai jos.</p>
               <p>         131. Lămureşte! {lat.)</p>
               <p>         132. Este vorba de zeul egiptean Apis, întruchipat în bou.</p>
               <p>         133. Legătura dintre măgar şi Saturn, planetă rece şi umedă, aflată sub influenţa zodiei Vărsătorului, datează încă din Antichitate şi se regăseşte şi în lucrările istoricilor (bunăoară în Tacit). Legendă relatată de Sebasto dovedeşte însă nu doar sursele culte ale lui Bruno, ci şi prejudecăţile rasiste care îi izolau şi în care se izolau evreii în Europa acelei perioade.</p>
               <p>         134. Bruno insistă, coerent cu propriile sale idei privind regenerarea socială preconizată în dialogurile precedente, pe caracterul nociv al unei comunităţi şi civilizaţii care refuză să aibă relaţii cu celelalte. Schimburile şi relaţiile între neamuri sunt, după Bruno, benefice civilizaţiei şi civilităţii.</p>
               <p>         135. Neomeniile erau ritualurile dedicate, în Grecia antică, lunii noi. După Sebasto, acestor ritualuri evreii le-ar fi dat o semnificaţie şi un caracter saturnian, adică melancolic şi umbros.</p>
               <p>         136. Ironia lui Sebasto se bazează pe o serie numeroasă de mărturii ale scriitorilor antici Qosephus Flavius, Tacit, Tertullian etc.) că evreii divinizau, într-o formă sau alta, măgarul. (N. T.)</p>
               <p>         137. Adică {lat.).</p>
               <p>         138. Geneza, 49, 1-28.</p>
               <p>         139. În româneşte textul biblic spune: „14. Isahar este un măgar osos,/Care se culcă în grajduri. 15. Vede că locul unde se odihneşte este plăcut, /Şi că ţinutul lui este măreţ; /îşi pleacă umărul sub povară, /şi se supune birului.”</p>
               <p>         140. Numeri, 24. Dar traducerea românească nu coincide cu citatul lui Bruno, probabil inexact şi din minte. Referirea este la episodul în care Balaam este chemat de Balac, regele moabiţilor, pentru a-i blestema pe evrei, dar profetul îi binecu-vântează, la îndemnul îngerului Domnului şi al măgăriţei care îi vorbeşte cu glas omenesc. (Numeri, 22,26-33). N.B. consideră că relaţia între cele douăsprezece seminţii ale lui Israel şi cele douăsprezece zodii i-ar aparţine exclusiv lui Bruno.</p>
               <p>         141. Care ar corespunde strict celor cereşti.</p>
               <p>         142. In ultima parte a dialogului precedent, Bruno făcea elogiul practicilor magice egiptene care izbuteau să comunice cu zeii şi să influenţeze forţele tainice şi profunde ale naturii. Magul (sau profetul, precum Balaam) este un mediator între material şi imaterial, natural şi divin, între umilele realităţi terestre şi principiile abstracte care le guvernează. N.T. consideră că în dialogul de faţă, Bruno operează o răsturnare ironică şi amară a acestei viziuni: binecuvântarea lui Balaam este un fel de magie răsturnată, care pogoară asupra măgarilor naturali şi nevinovaţi de pe pământ influenţa negativă a „asinităţii ideale” (a măgarului arhetipal, Raziei).</p>
               <p>         143. Prin urmare sunt multe genuri de măgari (lat.).</p>
               <p>         144. Sau (lat).</p>
               <p>         145. Anterior, interior sau posterior unui mare număr (lat.). Coribante parafrazează o expresie latină frecvent folosită de Bruno (ante rem, în re etpost reni) şi face referire la distincţia scolastică între planul metafizic, al ideilor, planul natural, al existenţelor reale, şi planul mental, al conceptelor.</p>
               <p>         146. Încetul cu încetul, treptat şi lin (lat.).</p>
               <p>         147. Existenţa concretă a măgarilor naturali – în virtutea analogiei între real şi ideal – demonstrează existenţa unui principiu ideal, al „asinităţii” ideale, cu nimic mai prejos de toate celelalte principii ideale.</p>
               <p>         Nu trebuie uitat că în dialogurile morale Bruno se preface că acceptă o schemă cosmologică (cea tradiţională ptolemaico-aristotelică), puternic negată de el în dialogurile cosmologice, tocmai pentru că ea, laolaltă cu corolarele ei creştine, şi scolastice, îi servesc la critica severă pe care o construieşte aici.</p>
               <p>         148. Între lumea aceasta şi cealaltă există o asemenea continuitate încât fiece virtute a primeia este guvernată de cea de a doua (lat., cf. Aristotel, Meteorologicele, I, 2, 339).</p>
               <p>         149. Ca în mai toate operele sale, Bruno îi ia şi aici în derî-dere explicit pe pedanţi (reprezentaţi de Coribante), a căror erudiţie plină de ostentaţie ar fi lipsită de conţinut. Sebasto foloseşte aici şi un cuvânt ironic modificat: „altitonante” (tunătorul) este în mitologie atributul specific lui Jupiter; aici cuvântul este modificat în „altritonante”, ceea ce ar însemna, aproximativ, „tunător pentru urechile celorlalţi”.</p>
               <p>         150. Dacă-ţi place dumitale (lat.).</p>
               <p>         151. Vai! (lat.).</p>
               <p>         152. Demonstraţia lui Saulino urmează procesul indicat de gnoseologiaaristotelică: conform acesteia cunoaşterea avansează dinspre ignoranţă spre adevăr şi trece prin subiect, adică prin creierul omenesc, unde sălăşluiesc ignoranţa, prostia şi asinitatea. Cunoaşterea trebuie să le izgonească pe acestea, ceea ce înseamnă că trebuie să pornească mai întâi de la ele: este ca şi când am spune că adevărul nu poate fi atins decât doar de cine începe prin a fi ignorant. Aşa judecind lucrurile, hotărârea lui Jupiter de a aşeza alături Adevărul şi Ignoranţa pare cu totul justificată.</p>
               <p>         153. Să împartă acelaşi sălaş cu adevărul: a nu se uita că toate aceste noţiuni abstracte trebuie gândite simultan şi ca întrupări care îşi au propriul jilţ în cerul reorganizat de Jupiter în Alungarea bestiei triumfătoare.</p>
               <p>         154. Sebasto sesizează o contradicţie în demersul aristotelic urmat de Saulino: dacă, după Aristotel, obiectul, actul şi putinţa de a cunoaşte trebuie să fie unite şi concordante, tot după Aristotel, două lucruri contrare (cunoaşterea şi ignoranţa) nu pot ocupa în acelaşi timp acelaşi loc.</p>
               <p>         155. Saulino contrazice aici teoria aristotelică după care nu se pot afirma în acelaşi timp un lucru şi contrarul său, dar ia în răspăr şi teoria coincidenţei contrariilor: ignoranţa (asinitatea), convieţuieşte cu adevărul, iar ca lipsă de cunoaştere, este locul unde potentele contrarii, anume adevărul şi neadevărul, se unesc şi coincid în chip perfect.</p>
               <p>         156. N.B. consideră că, spre deosebire de Aristotel care consideră că învăţarea implică pierderea ignoranţei, pentru Bruno, ca şi pentru Cusanus, ignoranţa este o stare permanentă, în care adevărul şi necunoaşterea coexistă, ceea ce ar da loc unei cunoaşteri prin analogii şi similitudini. Oricum, aici Bruno pare să afirme că orice noţiune creşte din ignoranţă şi deci din asinitate.</p>
               <p>         157. După Aristotel, cunoaşterea are loc în măsura în care intelectul superior, sau agent, luminează intelectul pasiv al omului, declanşând astfel procesul prin care se trece de la „potenţa cunoaşterii” la „actul cunoaşterii” – acest proces ar fi, după N. T., „aprinderea luminii interioare”.</p>
               <p>         158. „Rari sunt cei pe care o virtute arzătoare i-a înălţat la cer” {lat.) – citat uşor modificat după Vergiliu, Eneida, VI, 129-130.</p>
               <p>         159. Este vorba de sceptici.</p>
               <p>         160. Bruno se foloseşte aici de metafora lui Origene {In Lucam Homiliae, XXXVII) în care umilul măgar păşeşte în Ierusalimul ceresc condus de Fiul Domnului, călăreţul divin. (N. T.)</p>
               <p>         161. N.B. interpretează acest pasaj ca prezentarea a trei forme de cunoaştere „în care ignoranţa are un rol constitutiv: a) cunoaşterea care merge până la hotarele e”-so/-ului, în care neştiutorul se simte pătruns mistic de dumnezeul-natură; b) cunoaşterea celor care neagă pe cale raţională posibilitatea cunoaşterii (cum se va vedea, e vorba despre sceptici); c) cunoaşterea celor care se supun în întregime credinţei. In acest ultim caz, este nevoie de o călăuză, ea însăşi călăuzită de lumina infailibilă”. Deşi treptele sunt cele înfăţişate de N. B., nu putem să nu ţinem seama de limbajul sarcastic folosit de Bruno şi să nu percepem critica severă pe care o face de pe acum poziţiilor sceptice şi mai ales celor mistice.</p>
               <p>         162. Sebasto (ca şi N. B) nu pare să sesizeze ironia lui Saulino.</p>
               <p>         163. Scepticii.</p>
               <p>         164. Scepticii care practică suspendarea judecăţii. N. B.</p>
               <p>         165. Este vorba de Sfântul Pavel (din Tars) care, în I Corin-teni, I, 18-26, vorbeşte, în versiunea latină, de stultitia, în versiunea românească, de nebunie: adică de ignoranţa teologică, necunoaşterea lui Dumnezeu.</p>
               <p>         166. Este vorba din nou despre sceptici.</p>
               <p>         167. Este vorba de fanaticii care renunţă la judecata critică şi îşi închină raţiunea, fără a cerceta, „luminii superioare” a credinţei.</p>
               <p>         168. Adjectivul, inexistent în italiană, este un calc din greacă, aparţinându-i chiar pedantului personaj, şi înseamnă „apte de a contrazice”. Expresia vrea să fie răsturnarea Respingerii sofismelor a lui Aristotel. (N. B.)</p>
               <p>         169. Nouă aluzie la Aristotel, la Topicele care se ocupă de silogismele bazate pe opinie. (N. B.)</p>
               <p>         170. Terminologia este şi aici cea aristotelică şi se referă la demonstraţiile ştiinţifice.</p>
               <p>         171. După Saulino, ignoranţa naturală şi cea cabalistică şi religioasă ar fi de aceeaşi teapă: Saulino insistă polemic asupra acestui subiect.</p>
               <p>         172. Mai exact, termenul folosit de Bruno este „sfinţii doctori”, fiind vorba de doctorii Bisericii.</p>
               <p>         173. Sensul este aici, credem, de „laici”.</p>
               <p>         174. Subiectul sunt sfinţii părinţi şi rabinii.</p>
               <p>         175. Textual: au încrucişat sau au lăsat braţele în jos.</p>
               <p>         176. „De îndată ce m-a auzit, m-a ascultat” {lat, Psalmii, 17, 45). În tălmăcirea românească (Psalmii, 18, 44), David spune despre poporul său: „Ei ascultă de mine la cea dintâi poruncă.”</p>
               <p>         177. „Cine se umileşte, va fi ridicat” {lat., Luca, 14,11). In versiunea românească: „Cine se smereşte, va fi înălţat.” Este vădit că pentru Bruno asinitatea implicată în doctrina şi atitudinea creştină este dăunătoare şi rizibilă.</p>
               <p>         178. Ironizarea interpretării patristice a măgăruşului primit în Ierusalimul ceresc are drept ţintă – cum se întâmplă mereu la Bruno – îndeosebi doctrina luterană şi textul lui Luther De servo arbitrio, unde credinciosul, reprezentat ca un animal de povară, nu are posibilitatea nici de a şti nici de a alege cine să-1 călărească (în textul lutheran călăreţul poate fi – explicit -Dumnezeu sau Satana).</p>
               <p>         179. Parafrază a expresiei Sfântului Pavel în I Corinteni, 10, 13.</p>
               <p>         180. Pseudo-Dionis Areopagitul către Caius, Epistola 3. (NT.)</p>
               <p>         181. Sfântul Augustin, Soliloquia, I, 4, 9 şi 5, 1. (N. T.)</p>
               <p>         182.V. nota 88.</p>
               <p>         183. Lat, Psalmul 147, 10, care în tălmăcire românească spune: „Nu de puterea calului Se bucură El, nu-Şi găseşte plăcerea în picioarele omului.”</p>
               <p>         184. Adaugă: ci în puterea şi picioarele măgăriţei şi măgăruşului, fiul ei {lat.).</p>
               <p>         185. Aşa cum se vedea şi din Epistola închinătoare, dialogurile de faţă răstoarnă în mare măsură viziunea reformatoare din Alungarea bestieitriumfătoare: aici răzbate de multe ori, ca şi în pasajul de faţă, neîncrederea în forţele intelectuale ale omului şi în capacitatea de regenerare a societăţii. Aici Bruno pare să unifice viziunea marilor şcoli filosofice citate într-un unic şi totalizant pesimism.</p>
               <p>         186. Pitagoricienii credeau în metempsihoză, prin urmare, Onorio, care îşi aminteşte cum era înainte (aluzia fiind la o viaţă anterioară), nu poate fi decât pitagorician.</p>
               <p>         187. Sunt de aceeaşi părere (lat).</p>
               <p>         188. Ca să revină la propriile case, la propriile cămine (lat.).</p>
               <p>         189. Dacă vă e pe plac (lat).</p>
               <p>         190. După unele interpretări, numele personajului ar fi ales tocmai pentru că aminteşte de grecescul onos care înseamnă măgar.</p>
               <p>         191. Bruno îşi prezintă din nou aici teoria sa privitoare la transmigraţia sufletelor după moarte – ceea ce a constituit unul dintre capetele de acuzare de la proces. (L. F.)</p>
               <p>         192. In mitologia greacă numite Moire, Parcele erau la romani divinităţile care guvernau destinul oamenilor şi le hotărau momentul morţii. Aici Parca este şi divinitatea care guvernează ciclul renaşterii spiritelor.</p>
               <p>         193. Amfitrita, în mitologia greacă, fiica lui Okeanos şi soţia lui Poseidon. La Bruno ea întruchipează sursa primară, mai degrabă de aer decât de apă, din care purced şi la care se întorc după moarte toate sufletele.</p>
               <p>         194. După ce imaginea măgarului a fost evocată pentru a sugera, mai întâi, perfecta egalitate a oamenilor întru păcat, apoi pentru a afirma că orice cunoaştere purcede din ignoranţă, aici asinitatea sceptică şi cea creştină sunt egalizate şi negate prin însăşi ontologia bruniană care, iată, se reafirmă (v. Despre cauză, principiu şi unu) cu limpezime: infinitele existenţe care populează infinitele lumi, sunt egale ca importanţă, participă la aceeaşi substanţă şi la acelaşi spirit universal care le animă pe toate. Cum se va vedea, în această perspectivă, falia care desparte, în doctrina creştină, spiritul divin de spiritul uman (simbolizat de măgar) nu mai are sens.</p>
               <p>         195. „Un zeu le cheamă, mare turmă, la fluviul Lethe: ele trebuie să uite tot, ca să se întoarcă să revadă bolţile înalte şi să înceapă a vrea să se întoarcă în trupuri” (lat., Vergiliu, Eneida, VI, 749-751).</p>
               <p>         196. Una dintre sarcinile zeului Mercur era aceea de a conduce sufletele în lumea morţilor.</p>
               <p>         197. In mitologie, unul dintre râurile lumii de dincolo, din care bând, sufletele îşi uitau propria existenţă pământească încheiată. Mitul apărea şi în Alungarea bestiei triumfătoare, cu un sens sensibil diferit. In acel dialog, Jupiter, conştient de eterna renaştere a sufletelor, dar şi de eterna uitare a existenţelor precedente, este de asemeni conştient de irepeta-bilitatea fiecărei existenţe în parte şi de a sa însăşi. De aceea şi purcede la o reformă radicală, singura în stare să împletească destinul său individual cu marele ciclu cosmic al renaşterilor succesive. Acolo aveam de-a face cu regula: aici, Onorio reprezintă excepţia: măgarul este singurul animal în stare să se sustragă legii generale şi să contemple întregul ciclu, este singurul în stare să depunămărturie despre el: dar nu dintr-o cunoaştere superioară, ci dintr-o şmecherie. De aceea, în faţa adevărului ontologic, măgarul, nici nu se responsabilizează, ca Jupiter, nici nu încearcă să transforme un destin esenţial-mente finit într-o experienţă a infinitului (ca în opera succesivă, Despre eroicele avânturi).</p>
               <p>         198. V. Vergiliu, Eneida, VI, 894-895.</p>
               <p>         199. Mitul calului înaripat Pegas care, lovind stânca cu piciorul, a făcut să ţâşnească izvorul muzelor, preluat de Bruno probabil din Metamorfozele lui Ovidiu, este evocat şi în sonetul introductiv la comedia sa Lumânărarul.</p>
               <p>         200. Într-unui din miturile legate de calul înaripat Pegas, eroul Belerofon, călare pe Pegas, merge şi ucide Himera.</p>
               <p>         201. In ceea ce-i priveşte pe druizi, mărturia provenea de la Cezar, De bello gallico, VI, 14. In ceea ce-i priveşte pe saduchei, scripturile nu conţin nici o referire la o credinţă a lor privind reîncarnarea. In schimb, teza se regăseşte la misticii evrei din secolul al XVI-lea. N. B.</p>
               <p>         202. „Spiritul trece din trupul animalelor în trupul oamenilor şi din al nostru în al animalelor, dar nu moare niciodată. (Ovidiu, Metamorfoze, XV, 167-8).</p>
               <p>         203. Textual: al stridiilor.</p>
               <p>         204. Exemplificările lui Onorio afirmă de fapt legătura foarte strânsă care există, după Bruno, între corpul, spiritul şi destinul fiecărei existenţe în parte.</p>
               <p>         205. Geneza, 3, 1: Moise nu-1 numeşte cel mai înţelept, ci cel mai şiret.</p>
               <p>         206. Raportul lui Bruno cu gândirea şi mentalitatea Renaşterii rămâne – cum s-a văzut şi în dialogurile precedente – unul dintre cele mai contradictorii şi interesante. Aici Bruno neagă, şi nu pentru prima dată, demnitatea şi locul privilegiat al omului în rândul creaţiei, deoarece unica superioritate pe care i-o recunoaşte Onorio ţine de înzestrarea lui trupească.</p>
               <p>         207. La fel (lat).</p>
               <p>         208. În Alungarea bestiei triumfătoare, Bruno afirma legătura esenţială dintre intelectul şi lucrarea mâinii omeneşti, şi de această legătură făcea să depindă civilizaţia omenească. Onorio dezechilibrează binomul, sugerând că civilizaţia este exclusiv rodul mâinii.</p>
               <p>         209. Expresia îi aparţine lui Aristotel, Despre suflet, III, 8. 432a. În contextul de faţă însă, mai degrabă decât a sublinia contribuţia acestui organ la demnitatea omului între specii, Onorio, sugerează, asemeni lui Arnobius (Adversus nationes, II, 16, 49-50 – N. T.) dependenţa omului de acest organ şi apartenenţa lui la regnul animal. Lucrările superioare ale omului ar fi astfel fructul întâmplării de a avea unele mădulare altfel alcătuite decât restul dobitoacelor.</p>
               <p>         210. Prin urmare nici mâna nu dă naştere civilizaţiei, de vreme ce la alte animale cu mâini nu se văd performanţele atinse de om – şi aceasta deoarece restul alcătuirii lor trupeşti nu le permite. Aşadar, civilizaţia omenească este rodul unei întâm-plări rare, prin care un organ deosebit de agil, mâna, s-a potrivit cu restul trupului, în aşa fel încât să permită optima răspândire a spiritului universal în toate mădularele, spiritul universal care este unul şi identic în toate existenţele. Ceea ce se subliniază însă, credem, în aceastăexplicaţie este nu superioritatea omului ci fericita întâmplare a potrivirii.</p>
               <p>         211. Capacităţile intelectuale ale omului par superioare celor ale papagalului, dar, în realitate, pentru necesităţile vieţii, acesta este cel puţin la fel de perfect alcătuit ca şi omul. Dimpotrivă omul are nevoie de acele capacităţi intelectuale pentru că are nevoie să înveţe de la alţii cum să facă faţă nevoilor vieţii, neavând instinctul altor animale. Este o nivelare, dacă nu chiar o răsturnare, a tradiţionalei ierarhii antropolgice, de tradiţie clasică, în care intelectul era superior instinctului.</p>
               <p>         212. Sebasto evocă teoriile antropologice curente, după care omul ar fi fost singurul animal dotat cu raţiune şi intelect, restul animalelor acţionând numai în virtutea instinctului. Onorio însă, pornind de la ontologia bruniană, neagă această opinie şi ierarhia derivată din ea.</p>
               <p>         213. Onorio reia teoria explicată în Despre cauză, principiu şi unu, după care intelectul universal nu este un principiu exterior şi superior lucrurilor, ci el se află în interiorul fiecărei existenţe unde acţionează în infinite feluri.</p>
               <p>         214. În Lampas triginta stat N. III, 152. Bruno afirma explicit că există o forţă intelectivă intrinsecă tuturor lucrurilor, în virtutea căreia orice lucru este însufleţit de un principiu eficient în măsură să suscite cunoaşterea, dar gradul în care lucrurile răspund la acţiunea acestui principiu unic este diferit de la un lucru la altul. Aici pe lângă principiul intelectiv apare şi un principiu senzitiv; ele sunt unice şi generale, dar efectul lor depinde de intelectul şi senzitivitatea pasive specifice fiecărei specii şi fiecărui individ în parte, în funcţie de alcătuirea sa corporală – care sunt şi ele unice, dar individuale.</p>
               <p>         215. După teoriile aristotelicienilor, acţiunile animalelor ar fi reglementate de o facultate de rang inferior, „vis aestimativa” care ar fi o formă embrionară de raţionalitate. (N. T.)</p>
               <p>         216. Bruno îi atribuie lui Averroes teoria arbitrariului numelor.</p>
               <p>         217. Cred că Bruno vrea să amintească aici de legătura puternică (conform convingerilor astrologice curente în vremea sa şi ale sale) dintre influenţa aştrilor şi destinul fiecărei existenţe individuale.</p>
               <p>         218. Exegeţii italieni identifică aici Psalmul35, 7-8, pe care însă tălmăcirea românească nu-1 confirmă.</p>
               <p>         219. Este vorba despre pasajul în care profetul Daniel (Daniel, 4) povesteşte despre conversiunea la credinţa în Dumnezeul evreilor a lui Nabucodonosor.</p>
               <p>         220. Legătura între Ioan Botezătorul şi Profetul Ilie, sugerată de însuşi Cristos, în două dintre evanghelii, este interpretată aici ca o reîncarnare reală, confirmând astfel prin textele sacre teoria metempsihozei. N.B. infirmă însă vreo legătură cu sadu-cheii.</p>
               <p>         221. Cine soseşte mai târziu, termină treaba mai repede {lat.).</p>
               <p>         222. Plotin priveşte transformarea în lucruri inferioare, adică treptata degradare, ca pe o fatalitate.</p>
               <p>         223. In povestirea lui Onorio se regăsesc, deformate, teoriile expuse de Platon în Phaidros, 248b-249a. Ţesătura de referiri la doctrina platonică şi neoplatonică creează o confruntare tensionată cu cadrul teoretic bruniandominat de ideea că necontenita preschimbare este întru totul naturală, iar în interiorul ei nu există nici ierarhii, nici justiţie. (N. T.)</p>
               <p>         224. Italienescul „specie momorabili” este un calc după latinescul „species memorabiles” care înseamnă exact imaginile păstrate în arhiva memoriei. (N. T.)</p>
               <p>         225. Onorio începe să povestească cum s-a întrupat el în Aristotel, fiul lui Nicomah.</p>
               <p>         226. Aristarh din Samos (secolul IV î. C.) matematician şi astronom grec, a susţinut că Pământul se mişcă în jurul Soarelui. Aristotel nu i-a fost discipol.</p>
               <p>         227. Regăsim aici, într-o formă schematică şi grotescă, binecunoscuta polemică şi aversiune a lui Bruno pentru Aristotel.</p>
               <p>         228. Este vorba de Averroes. Deriziunea de aici o repetă pe cea din Despre infinit, univers şi lumi.</p>
               <p>         229. Ideea necesităţii existenţei şi alternanţei contrariilor a fost teoretizată, la nivel ontologic şi istoric, în dialogurile precedente. Aici Onorio – nu fără o anume ironie, care însoţeşte permanent acest personaj – pare să o extindă şi la nivel gnoseologic, unde asinitatea şi ştiinţa se presupun reciproc. N.B. consideră că accentul, aici, cade nu pe succesiunea acestor contrarii ci pe permanenta lor coexistenţă.</p>
               <p>         230. Sebasto i se adresează lui Onorio în calitate de fost-Aristotel.</p>
               <p>         231. Scrisoarea cu pricina este considerată un text apocrif. Informaţia poate să-i fi venit lui Bruno dinspre eruditul latin Aulus Gellius (sec. II) care în Noctes Atticae (XX, 5) pomeneşte de acea scrisoare, închipuind că Aristotel ar fi declarat în ea că unele dintre scrierile sale nu erau nici publicate nici nepublicate, deoarece ele nu puteau fi înţelese decât de cei ce îl ascultaseră vorbind. (N. T). Oricare i-ar fi sursa, e limpede că Bruno deformează voit sensul pentru a desfiinţa scrierile Stagiritului şi în principal Despre suflet şi Fizica.</p>
               <p>         232. Critica şi deriziunea trece, în acest pasaj, de la Aristotel la urmaşii săi şi la cei ce îi profesează doctrina.</p>
               <p>         233. După V. S., toate aceste nume ar corespunde unor călugări care populau mânăstirea dominicană „San Domenico Maggiore” din Neapole, în care Bruno şi-a petrecut o parte din adolescenţă şi tinereţe, unde a dobândit mare parte din uimitoarea lui cultură şi unde au început şi necazurile sale cu Biserica. „Cocchiarone” trebuie să fie o poreclă provenind din cuvântul napoletan ce înseamnă „lingură mare” sau „polonic” -aluzie la înclinaţiile prelatului.</p>
               <p>         234. „Ceilalţi filosofi nu au ajuns atât de departe” (lat.).</p>
               <p>         235. Textual: dintr-un spirit cabalin.</p>
               <p>         236. „Mare taină!” {lat.).</p>
               <p>         237. Da, da, vă rog {lat).</p>
               <p>         238. In cerul stelelor fixe. Onorio declară că între întrupări el nu poposea niciodată în infern ci în cer.</p>
               <p>         239. In constelaţia Pegas.</p>
               <p>         240. Mulţumită harului său de a nu uita existenţele precedente cu toate cunoştinţele acumulate în ele, Onorio se reîntoarce în fiecare trup înarmat cutoate aceste cunoştinţe (biblioteca memoriei), aşa încât chiar şi atunci când e închis fizic într-un trup, cunoştinţele sale nu se limitează la experienţele existenţei acelui trup (care zăreşte realitatea ca prin gaura cheii), ci au o perspectivă amplă asupra întregii naturi. Arta memoriei, cultivată în Renaştere şi de care Bruno s-a ocupat intens, privea, printre altele, stocarea şi sistematizarea unei palete cât se poate de cuprinzătoare de cunoştinţe care depăşeau neapărat limitele unei singure persoane şi ale unei singure vieţi.</p>
               <p>         241. Cred că este o splendidă metaforă şi nu expresia ideii (mai degrabă creştin-dogmatică şi neconcordantă cu gnose-ologia lui Bruno) că odată eliberat din trup, spiritul ar accede la o cunoaştere superioară.</p>
               <p>         242. Şcoli/curente de gândire.</p>
               <p>         243. Se revine la discuţia despre doctrina scepticilor.</p>
               <p>         244. Înţelepciunea pământească.</p>
               <p>         245. Interpretările acestui pasaj concordă în afirmaţia că Bruno ar acorda aici un loc privilegiat asinităţii, ca treaptă obligatorie a parcursului spre adevăr.</p>
               <p>         246. Resping consecinţa (lat.).</p>
               <p>         247. Traducere liberă (chiar şi a lui Bruno) a terminologiei aristotelice. Saulino face apel la noţiunea terţului exclus numai din dorinţa de a demonstra necesitatea şi demnitatea ignoranţei/asinităţii.</p>
               <p>         248. Ce spui de premisă, adică de ipoteză? (lat.).</p>
               <p>         249. Întemeiat pe autoritatea unor oameni (lat.).</p>
               <p>         250. Paradoxul prin care Sebasto îi desfiinţează pe sceptici nu corespunde întocmai gândirii lui Saulino (Bruno), deoarece pentru acesta demonstraţia nu se bazează pe silogism ci pe „similitudini”. Dar încrâncenarea contra scepticilor se poate datora şi faptului că aceştia – ca şi luteranii, deşi în chip diferit -presupun o falie de netrecut între înţelepciunea divină şi înţelepciunea omenească, ceea ce duce la stingerea impulsului eroic necesar construirii civilizaţiei omeneşti (despre care se făcea vorbire în Alungarea bestiei triumfătoare).</p>
               <p>         251. Saulino repune problema în alţi termeni: întâi trebuie analizat ce anume se poate cunoaşte şi abia apoi dacă şi cum putem cunoaşte. Cu aceasta Saulino încearcă să iasă din fundătura unde condusese discuţia despre scepticism şi presupusul său paradox.</p>
               <p>         252. Felul de a fi al unui lucru presupune, într-adevăr, lucrul însuşi (lat.).</p>
               <p>         253. Orice acţiune are un scop (lat.).</p>
               <p>         254. Pe Pollux, pe Hercule! (lat.).</p>
               <p>         255. Denumite astfel după numele bunicului sau, după numele tatălui, Danaide, cele cincizeci de fiice ale lui Danaos, care îşi ucid soţii în noaptea nunţii, sunt condamnate ca, în lumea de dincolo, să umple la infinit cu apă nişte vase găurite. Ca şi în cazul mitului lui Sisif, Danaidele sunt condamnate la o muncă fără finalitate.</p>
               <p>         256. Este o anume formă de scepticism cea despre care vorbeşte Saulino: aceea care, pe de o parte, ar concepe universul format numai din corpuri compuse aflate în continuă transformare, care nu pot fi definite în sine, cinumai prin relaţia pe care o stabilesc clipă de clipă cu restul alcătuirii; pe de altă parte, ar concepe cunoaşterea numai ca efort van al captării acelor relaţii, de necaptat tocmai pentru că sunt în continuă modificare. N. B. afirmă că Saulino va opune acestei cunoaşteri fenomenice, cunoaşterea care e în stare să individualizeze, în amestecul mereu schimbător, elementul formal activ sau spiritul însufleţitor şi totodată forma materială specifică care îl conţine, cu alte cuvinte să perceapă existenţe distincte şi individuale.</p>
               <p>         257. In loc să răspundă cu argumente la teoriile altor şcoli filosofice, scepticii neagă pur şi simplu posibilitatea de a cunoaşte.</p>
               <p>         258. In plan filosofic, asinitatea sceptică corespunde asinităţii creştine şi, mai specific, luterane. În ambele cazuri, negându-se raportul dintre legea umană şi legea divină, între raţiunea umană şi raţiunea divină, se dărâmă fundamentul civilizaţiei. (N. T.)</p>
               <p>         259. Rapsod şi filosof (565-470 cea î. C), Xenofan este considerat precursorul doctrinei eleate privind existenţa unei divinităţi unice, închipuită ca spirit universal. A combătut antropomorfismul religiei greceşti. Ar fi afirmat, într-adevăr, că totul ar fi opinie.</p>
               <p>         260. Argumentaţia lui Onorio urmează în mare măsură textul lui Sextus Empiricus Contra mathematicos (VII, apoi I) şi Hypotyposeis Pyrronianae, III.</p>
               <p>         261. Are trăsături accidentale şi se află întotdeauna într-un context.</p>
               <p>         262. Nenumăratele însuşiri care concură la definirea unui corp fac ca această definire să nu poată fi făcută în baza unuia dintre simţuri nici în baza tuturor simţurilor.</p>
               <p>         263. Referire oarecum deformată la Platon, Menon, 82b-86c. Saulino spune că nu vrea să recurgă şi la teoria platoniciană a cunoaşterii ca amintire, ca reminiscenţă, pentru a da şi mai mult apă la moară neîncrederii în cunoaştere teoretizată de sceptici.</p>
               <p>         264. Onorio relativizează o dată în plus toate teoriile privitoare la cunoaştere expuse sau combătute aici.</p>
               <p>         265. Sebasto, aplicând cu stricteţe raţionamentul scepticilor, desfiinţează nu numai orice posibilitate de cunoaştere, orice dinamică, dar şi posibilitatea de a accede la asinitate.</p>
               <p>         266. Să mergem îndată {lat.).</p>
               <p>         267. Numai partea de sus a constelaţiei Pegas este vizibilă pe cer. Saulino, plecând de la principiul analogiei între cer şi pământ, conchide că analogul literar al constelaţiei trebuie să fie şi el trunchiat. Este evident un expedient literar pentru a justifica întreruperea dialogului.</p>
               <p>         268. Citat aproximativ din Petrarca, Triumful Morţii, I, 135.</p>
               <p>         269. Cum se ştie, cardinalii nu au voie să părăsească conclavul până nu aleg un nou papă.</p>
               <p>         270. Între timp {lat.).</p>
               <p>         271. Continuă jocul analogiei: microcosmosul cabalei celei mici (neterminate) reflectă macrocosmosul cabalei terminate.</p>
               <p>         272. După Bruno, există o legătură temeinică între măgar şi Mercur: în De imaginum compositione, II, 3, el afirmă că însuşirile măgarului sunt opusulcelor ale lui Mercur, dar tocmai de aceea, deoarece contrariile există şi se recunosc prin contrarii, ele sunt importante şi admirabile. (N. T.)</p>
               <p>         273. Cum s-a văzut şi până acum, măgarul este atât animalul terestru, cu diferitele lui atribute şi interpretări, cât şi o imagine celestă, concretă (constelaţia Pegas) dar şi abstractă (asinitatea divină).</p>
               <p>         274. Natura şi întâmplarea. În alcătuirea măgarului natura şi soarta au colaborat pentru a-i conferi două calităţi la fel de preţioase: o minte bună şi o piele groasă. Sub aparenta băşcălie, Bruno reia temele serioase discutate anterior: excelenţa măgarului este rezultatul fericit al întâmplării, anume aceea ca spiritul să nimerească într-o constituţie fizică propice.</p>
               <p>         275. Textual: discursuri laudative.</p>
               <p>         276. Măgarului, care este evident un animal, dar care reprezintă asinitatea pozitivă, i se opune comic figura lui Micco (al cărui nume înseamnă maimuţă) şi care este om, dar spiritual este obtuz şi dobitoc. El reprezintă asinitatea negativă.</p>
               <p>         277. La semnul destinului {lat).</p>
               <p>         278. Măgarul cere glas omenesc pentru a putea împărtăşi lumii înţelepciunea acumulată în „biblioteca memoriei”. Dialogul urmează deci firesc discuţiilor de dinainte, unde măgarul era singurul animal în stare să stocheze cunoştinţele acumulate în existenţele succesive, fără a le uita.</p>
               <p>         279. Mirarea excesivă a lui Micco e menită să accentueze caracterul paradoxal al situaţiei şi al dialogului care începe: în ontologia lui Bruno, explicată în dialogurile filosofice anterioare şi sugerată şi în cele imediat precedente, toate existenţele se ivesc dintr-o unică substanţă materială şi dintr-un unic spirit, însă ele se replăsmuiesc continuu ca entităţi individuale bine definite şi irepetabile. În aceste existenţe individuale, spirit şi materie sunt inseparabile şi configurate în aşa fel încât să-şi corespundă; de aceea, în natură, este imposibil ca formei de măgar să-i corespundă însuşiri (precum vocea articulată şi vorbirea) specific umane.</p>
               <p>         280. Sensul este: în academia noastră. Sugestia arhitecturală a porticului are menirea de a-1 conduce pe cititor cu gândul spre şcolile filosofice ale Antichităţii.</p>
               <p>         281. De la începutul timpurilor {lat.).</p>
               <p>         282. Se simte în aceste adresări resentimentul pe care, la vremea scrierii acestui dialog, Bruno îl încearcă încă faţă de profesorii de la Oxford cu care avusese o dură polemică (v. Cina din Miercurea Cenuşii).</p>
               <p>         283. „Nu încălca linia” {lat.) – expresia este atribuită de Marsilio Ficino pitagoricienilor, prin urmare ne aflăm în prezenţa unei academii a pitagoricienilor.</p>
               <p>         284. Practica acestei examinări exista în Antichitate, pentru admiterea în unele şcoli. Bruno se referă precis la concepţia pitagoricienilor cu privire la corespondenţa dintre corp şi suflet şi în De umbris idearum.</p>
               <p>         285. „Săâncepem cu Jupiter, o, Muzelor” {lat.), citat trunchiat din Vergiliu, Eclogae, III, 60; ironia se referă şi la Micco, cu care – sugerează măgarul – ar trebui să înceapă examinarea, şi la academicieni prin citatulvergilian ca atare, interpretat în sensul că Jupiter, căsătorindu-se, îi va însămânţa pe toţi cu înţelepciunea sa.</p>
               <p>         286. Caldeenii erau socotiţi iniţiatorii studiilor matematice, drept care „caldeean” înseamnă prin antonomasie, matematician.</p>
               <p>         287. Micco citează aproape a la lettre din Aulus Gellius, Noctes Atticae, I, 9. (N. T.) „Fizician” are înţelesul de filosof al naturii.</p>
               <p>         288. Pitagorismul lui Micco are, nu întâmplător, o vădită coloratură creştină.</p>
               <p>         289. Teoria lui Micco privitoare la ceea ce se află deasupra naturii şi la posibilitatea de a investiga supranaturalul reia afirmaţiile Sfântului Pavel, Romani, 1, 20. (N. B.)</p>
               <p>         290. Teorie comună lui Pitagora şi lui Bruno.</p>
               <p>         291. Afirmaţia e importantă şi explică optimismul lui Bruno, altminteri atât de critic cu privire la realităţile omeneşti, când prefigurează o transformare a omenirii. Această afirmaţie îl leagă strâns pe Bruno de Renaştere, de care îl despart totuşi atâtea lucruri şi în primul rând ontologia sa.</p>
               <p>         292. Ţinând seama de (lat.).</p>
               <p>         293. Jacopo Sannazzaro, Arcadia, VIII, 10-12.</p>
               <p>         294. Nimeni neputând spune ceva împotrivă (lat.).</p>
               <p>         295. „Când apar noi cauze, trebuie promulgate noi legi, dar asta nu înseamnă că ele au fost adoptate pentru a le favoriza pe acelea: între timp decizia trebuie dată pe mâna unui judecător excelent, care să aibă grijă să delibereze cum e necesar şi util” (lat.).</p>
               <p>                                                                                SFÂRŞIT</p>
            </div>
         </div>
      </body>
   </text>
</TEI>
