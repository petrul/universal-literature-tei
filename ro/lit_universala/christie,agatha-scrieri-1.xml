<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Agatha Christie</title>
            <author>Agatha Christie</author>
         </titleStmt>
         <editionStmt>
            <edition>
               <date>2013-07-30T23:28:00</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
         <textClass>
            <keywords scheme="unknown">
               <list>
                  <item/>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2022-11-25T13:19:08.928273500</date>
            </change>
         </listChange>
      </revisionDesc>
   </teiHeader>
   <text>                       
      <body>
         <author>Agatha Christie</author>
         <div type="div1" rend="P9">
            <head>4.50 din Paddington</head>
            <div type="div2">
               <head>         Capitolul I</head>
               <p>         Doamna McGillicuddy gâfâia în urma hamalului care îi ducea geamantanul. Era mică de statură şi cam corpolentă, hamalul înalt şi mergea cu paşi mari. În afară de asta, doamna McGillicuddy era încărcată cu numeroase pachete – rezultatul cumpărăturilor din ziua aceea pentru Crăciun. De aceea formau o pereche care nu păşea în acelaşi ritm şi, când omul dădu colţul la începutul peronului, doamna McGillicuddy rămăsese în spate răsuflând din greu.</p>
               <p>         Peronul numărul 1 nu era în clipa aceasta prea aglomerat, deoarece tocmai plecase un tren, dar în ţara nimănui din faţa peroanelor se mişca o masă gălăgioasă, în acelaşi timp, în diferite direcţii, încoace şi încolo.</p>
               <p>         Doamna McGillicuddy ajunse, în cele din urmă, la intrarea pe peronul numărul 3.</p>
               <p>         — Trenul de pe linia trei, anunţă o voce, pleacă la 4:50 în direcţia Brackhampton, Milchester, Waverton, Carvil Junction, Roxeter şi Chadmouth. Compartimentele pentru călătorii spre Brackhampton şi Milchester se află în ultimele vagoane. Călătorii spre Vanequay sunt rugaţi să coboare la Roxeter. Vocea se întrerupse brusc.</p>
               <p>         Doamna McGillicuddy îşi găsi biletul de călătorie în geantă şi îl arătă. Funcţionarul murmură: La dreapta, ultimul vagon.</p>
               <p>         Doamna McGillicuddy străbătu peronul şi-l descoperi pe grăbitul ei hamal uitându-se în gol, în faţa uşii unui vagon de clasa a treia.</p>
               <p>         — Aici, doamnă.</p>
               <p>         — Merg cu clasa întâi, îl corectă doamna McGillicuddy.</p>
               <p>         — Aşa trebuia să-mi spuneţi, mormăi hamalul.</p>
               <p>         Privi dispreţuitor rochia ei modestă, cenuşie, scoase geamantanul din vagon şi îl duse la vagonul corespunzător, unde doamna McGillicuddy se instală într-un compartiment gol de clasa întâi. Trenul de 4:50 nu era căutat de călătorii de clasa întâi. Ei preferau expresul de dimineaţă mai rapid de 6:40 care avea şi vagon-restaurant. Doamna McGillicuddy îi dădu un bacşiş hamalului, care îl luă cu o expresie uimită, deoarece, după părerea lui, era o călătoare mai degrabă de clasa a treia decât de-a întâi.</p>
               <p>         Doamna McGillicuddy se afundă pe perna de pluş, oftă uşurată şi începu să răsfoiască o revistă. Cinci minute mai târziu, se auzi un fluierat prelung şi trenul se puse în mişcare. Revista îi alunecă din mână, capul îi căzu într-o parte şi, peste alte trei minute, adormi. După treizeci şi cinci de minute se trezi înviorată. Se apropie de fereastră şi se uită afară.</p>
               <p>         Un alt tren trecu uruind în direcţia opusă, şuieră puternic încât se înfioră speriată. Acum trenul ei încetini printr-o gară. Apoi, începu deodată să gonească din nou, vitejeşte şi trase un ţignal. Un alt tren, ca şi cel de mai înainte, se îndrepta tot spre Londra, lunecă mai domol prin faţa ferestrei. Propriul ei tren îşi continuă cursa înainte. În timpul acesta un altul, plecat fărăîndoială din Londra îi ajunsese din urmă şi părea mai grăbit. O vreme, cele două trenuri merseră alături: când unul o lua înainte, când celălalt. Doamna McGillicuddy privi de la locul său, prin fereastră, spre vagonul paralel. În majoritatea compartimentelor, rulourile erau trase jos, totuşi se puteau zări călători. Celălalt tren nu părea foarte aglomerat. Multe compartimente se perindau goale.</p>
               <p>         Preţ de o clipă, avu impresia că cele două trenuri stăteau pe loc, timp în care un rulou se ridică brusc. Doamna McGillicuddy îşi aţinti privirea în compartimentul luminat de clasa întâi, care se afla cam la o distanţă de un metru de al său.</p>
               <p>         Atunci făcu ochii mari şi dădu să se ridice.</p>
               <p>         La fereastra celuilalt compartiment, întors cu spatele la ea, stătea în picioare un bărbat. Îşi încleştă mâinile în jurul gâtului femeii din faţa sa, strângând-o încet, fără milă. Ochii îi ieşiră din orbite, faţa i se umplu de sânge. În timp ce doamna McGillicuddy observa încremenită ce se petrecea în celălalt tren, interveni deznodământul: corpul se înmuie şi se prăbuşi sub mâinile bărbatului.</p>
               <p>         Atunci, trenul doamnei McGillicuddy îşi încetini viteza, în timp ce celălalt luă avans. În clipa următoare, compartimentul cel luminat dispăruse din câmpul ei vizual.</p>
               <p>         Aproape automat, doamna McGillicuddy îşi ridică mâna să tragă de semnalul de alarmă. Dar rămase nehotărâtă. În fond, ce rost avea să tragă semnalul de alarmă din trenul în care stătea ea? Fapta îngrozitoare pe care o văzuse de la o distanţă atât de mică şi împrejurările neobişnuite o ţintuiră locului. Trebuia să facă imediat ceva. Dar ce?</p>
               <p>         Uşa compartimentului se deschise şi un conductor apăru:</p>
               <p>         — Biletul, vă rog!</p>
               <p>         Doamna McGillicuddy i se adresă violent.</p>
               <p>         — O femeie a fost strangulată. În trenul care tocmai ne-a luat-o înainte. Am văzut eu.</p>
               <p>         Conductorul o privi de parcă nu auzise bine.</p>
               <p>         — Poftim? Ce spuneţi?</p>
               <p>         — Un bărbat a strangulat o femeie! Într-un tren! Am văzut când mă uitam pe fereastră.</p>
               <p>         Conductorul repetă neîncrezător:</p>
               <p>         — Strangulată? întrebă el, mirat.</p>
               <p>         — Da, a strangulat-o! Vă spun că am văzut-o cu ochii mei. Trebuie să faceţi imediat ceva!</p>
               <p>         Conductorul tuşi ca să schimbe vorba.</p>
               <p>         — Nu credeţi cumva, stimată doamnă, că aţi aţipit puţin şi… Se opri plin de tact.</p>
               <p>         — Am tras un pui de somn până adineaori, dar dacă credeţi că a fost un vis, atunci vă înşelaţi amarnic. Am văzut, înţelegeţi? Am văzut! M-am uitat la fereastra trenului de lângă al nostru, unde un bărbat strangula o femeie. Vă întreb: Ce aveţi de gând să faceţi în această situaţie?</p>
               <p>         — Eu… ptiu…</p>
               <p>         — Dar, totuşi, ceva veţi face, nu?</p>
               <p>         Conductorul se încruntă şi se uită la ceasul său.</p>
               <p>         — În circa şapte minute ajungem la Brackhampton. Am să comunic ceea ce mi-aţi povestit. În ce direcţie se deplasa trenul de care vorbiţi?</p>
               <p>         — Normal, în aceeaşi direcţie ca şi noi. Deci nu prea credeţi că aş fi putut vedea totul, dacă trenul ar fi mers în direcţia opusă?</p>
               <p>         Conductorul făcu o grimasă, ca şi cum o credea în stare pe doamna McGillicuddy să asiste la orice era cu putinţă şi îi trecea prin minte, dar se comportă politicos.</p>
               <p>         — Lăsaţi totul în seama mea, stimată doamnă, o linişti el. O să comunic ceea ce m-aţi informat. Poate aţi putea să-mi daţi numele şi adresa dumneavoastră pentru cazul în care…</p>
               <p>         Doamna McGillicuddy îi dădu adresa prietenei la care urma să locuiască în următoarele zile şi pe cea stabilă din Scoţia. Le notă pe amândouă şi dispăru cu mina unui om care îşi făcuse datoria.</p>
               <p>         Doamna McGillicuddy se încruntă. Nu era pe deplin mulţumită. Oare conductorul va transmite cu adevărat ceea ce ea îi împărtăşise sau dorise doar s-o liniştească?</p>
               <p>         Trenul mergea acum încet şi în faţa ferestrei luceau luminile unui oraş mai mare.</p>
               <p>         Doamna McGillicuddy îşi deschise geanta, luă – căci nu găsi altceva mai bun – un bon de plată, scrise repede cu pixul câteva cuvinte pe partea cealaltă a hârtiei, o băgă într-un plic pe care-l avea din întâmplare la ea, îl închise şi mai adăugă ceva deasupra.</p>
               <p>         Trenul trase încet lângă un peron plin de oameni. Doamna McGillicuddy îşi aruncă nervoasă privirea pe peron. Atât de mulţi călători şi atât de puţini hamali! Uite acolo era unul. Îl chemă pe dată.</p>
               <p>         — Hamal! Te rog, du scrisoarea asta imediat la conducerea gării!</p>
               <p>         Îi întinse plicul şi un şiling.</p>
               <p>         Cu un oftat se aşeză la loc. Ceea ce ar fi putut face, făcuse. Pentru o clipă se gândi cu regret trecător la şiling. O jumătate ar fi fost, desigur, suficient…</p>
               <p>         Gândurile i se reîntoarseră la scena la care asistase, îngrozitor! Teribil de cumplit! Se înfioră. Ce lucru rar, ce fantastic! Şi trebuia să i se întâmple tocmai ei, Elspeth McGillicuddy! Dacă ruloul compartimentului n-ar fi fost, din întâmplare, repede ridicat… Dar asta fusese, desigur, o măsură de precauţie.</p>
               <p>         Se auzeau călători şi cei care îi conduseseră strigându-şi diverse lucruri, apoi fluieratul ascuţit şi uşile se trântiră. Trenul părăsea alene, la 5:38, gara Brackhampton. O oră şi cinci minute mai târziu se opri la Milchester.</p>
               <p>         Doamna McGillicuddy îşi apucă pachetele şi coborî. Se uită de-a lungul peronului până când, în cele din urmă, dădu cu ochii de un hamal.</p>
               <p>         În faţa gării, se apropie un şofer de taxi, care-i urmărea pe cei ce ieşeau.</p>
               <p>         — Doamna McGillicuddy? întrebă el. Sunteţi aşteptată în St. Mary Mead?</p>
               <p>         Doamna McGillicuddy încuviinţă. Cât dură drumul de cinci kilometri, doamna McGillicuddy stătu ţeapănă, nerăbdătoare să împărtăşească cuiva prince trecuse. În sfârşit, taxiul opri în faţa casei în care era aşteptată. Coborî şi o luă pe drumul pietruit spre uşa pe care o femeie mai în vârstă i-o deschise.</p>
               <p>         Doamna McGillicuddy străbătu holul unde gazda sa, o doamnă în etate, cu o înfăţişare cam fragilă, o întâmpină în uşa sufrageriei.</p>
               <p>         Se sărutară şi fără introducere sau alte amănunte, doamna McGillicuddy i-o trânti brusc:</p>
               <p>         — O, Jane! închipuieşte-ţi! Am asistat la o crimă!</p>
               <p>         Credincioasă poveţelor pe care mama şi bunica ei i le dăduseră, potrivit cărora o adevărată doamnă nu trebuie să fie nici indignată, nici surprinsă, Miss Marple se cutremură la auzul celor spuse, îşi ridică sprâncenele şi scutură din cap:</p>
               <p>         — Ce îngrozitor pentru tine, Elspeth şi, bineînţeles, cât se poate de neobişnuit! Cred că cel mai bine ar fi să-mi povesteşti imediat, cum s-a petrecut totul.</p>
               <p>         Era exact precum îşi dorise doamna McGillicuddy. Se lăsă condusă de gazda sa spre şemineu, se aşeză şi începu înflăcărată să povestească.</p>
               <p>         Miss Marple o asculta cu mare atenţie. Când doamna McGillicuddy făcu, în cele din urmă, o pauză căci i se întretăiase respiraţia, Miss Marple zise cu hotărâre:</p>
               <p>         — Draga mea, cred că trebuie să te duci acum sus, să-ţi scoţi pălăria şi să te speli. Apoi ne aşezăm la cină. Cât timp mâncăm, nu mai vorbim deloc despre întâmplare. După aceea am putea discuta problema sub toate aspectele.</p>
               <p>         Doamna McGillicuddy fu de acord cu această propunere. Cele două doamne au luat cina şi au trecut în revistă noutăţile din St. Mary Mead. Miss Marple îşi exprimă părerea cu privire la nemulţumirea generală faţă de noii organişti, o puse în temă despre recentul scandal, în care rolul principal îl deţinea soţia farmacistului, a menţionat neînţelegerea dintre directoarea şcolii şi oamenii din sat.</p>
               <p>         Se întoarseră în faţa şemineului şi Miss Marple scoase dintr-un dulap o sticlă şi două pahare vechi, Waterford.</p>
               <p>         — Nici un fel de cafea în seara asta, Elspeth! zise ea. Eşti deja din cale afară de surescitată. Îţi recomand un pahar de vin de ciuboţica-cucului şi poate, mai târziu, o ceaşcă de ceai de muşeţel.</p>
               <p>         Doamna McGillicuddy nu avea nimic împotrivă. Miss Marple turnă aşadar vinul în pahare.</p>
               <p>         — Jane, zise doamna McGillicuddy, în timp ce luă o sorbitură şi dădu din cap apreciativ, Jane spune-mi sincer: mă crezi că mi-aş fi imaginat, pur şi simplu, întreaga întâmplare?</p>
               <p>         — Câtuşi de puţin! îi răspunse Miss Marple cu energie.</p>
               <p>         Doamna McGillicuddy oftă uşurată.</p>
               <p>         — Conductorul aşa credea. A fost foarte politicos, dar…</p>
               <p>         — Elspeth, mi se pare că, în acele circumstanţe, era cât se poate de natural. Suna ca o poveste din cale afară de incredibilă. Aşa trebuie să fi fost. Şi apoi tu îi erai o persoană complet străină. Nu, n-am nici cea mai mică îndoială că tu ai văzut, cu adevărat, ceea ce susţii că ai văzut. Zici că bărbatul seîntorsese cu spatele la tine? Atunci nu i-ai zărit faţa?</p>
               <p>         — Nu.</p>
               <p>         — Şi femeia? Poţi s-o descrii? Tânără? Bătrână?</p>
               <p>         — Tânără! Cred că avea între treizeci şi treizeci şi cinci de ani. Dar exact n-aş putea spune.</p>
               <p>         — Arăta bine?</p>
               <p>         — Nici asta n-aş putea spune. Ştii, faţa îi era complet distrusă şi…</p>
               <p>         Miss Marple o întrerupse repede:</p>
               <p>         — Da, da, înţeleg prea bine. Cum era îmbrăcată?</p>
               <p>         — Purta o haină de blană de culoare deschisă. Fără pălărie. Părul îi era blond.</p>
               <p>         — Şi la bărbat n-ai remarcat nimic? Nu-ţi poţi aminti nimic deosebit?</p>
               <p>         Doamna McGillicuddy lăsă să se scurgă ceva timp. În cele din urmă, răspunse:</p>
               <p>         — Era destul de înalt… şi cred că avea părul negru. Purta un palton gros, aşa că nu mi-am putut face o imagine clară. Încheie pe un ton coborât: Din astea nu-i prea mult de priceput!</p>
               <p>         — Este totuşi ceva aici, fu de părere Miss Marple. Medită o clipă, înainte de a continua: Eşti, aşadar, pe deplin convinsă că femeia a fost ucisă?</p>
               <p>         — Ea a murit. Sunt absolut sigură. Limba îi atârna afară şi… mai bine n-aş mai vorbi despre asta!</p>
               <p>         — Desigur, o linişti repede Miss Marple. Îmi închipui că mâine dimineaţă vom afla mai multe.</p>
               <p>         — Cum adică, mâine dimineaţă?</p>
               <p>         — Mă refeream la faptul că va apare ceva în ziarul de dimineaţă. După ce bărbatul şi-a ucis victima, şi-a pus întrebarea ce ar putea face cu moarta. Probabil, a coborât repede din tren la prima gară. Apropo, îţi aminteşti, cumva, dacă era un vagon cu coridor?</p>
               <p>         — Nu, nu era.</p>
               <p>         — Asta indică un tren care nu mergea departe. Pesemne s-a oprit în Brackhampton. Să presupunem deci, că ucigaşul a părăsit trenul la Brackhampton. Poate că a aşezat moarta într-un colţ şi i-a acoperit faţa cu blana ca să împiedice găsirea ei imediată. Da, sunt cât se poate de sigură că el aşa a procedat. Dar, normal, o asemenea crimă se descoperă într-un timp relativ scurt şi de aceea, după toate probabilităţile, se va putea citi ceva despre ea în ziarele de dimineaţă. O să vedem!</p>
            </div>
            <div type="div2">
               <head>         Capitolul II</head>
               <p>         Dar nu se afla nimic despre crimă în ziarele de dimineaţă.</p>
               <p>         După ce Miss Marple şi doamna McGillicuddy s-au convins de asta, şi-au terminat, în tăcere, micul dejun. Amândouă se gândeau, fiecare în sinea ei.</p>
               <p>         — Cred, începu Miss Marple, că trebuie să ne ducem la poliţie şi să vorbim cu sergentul Cornish. E inteligent şi răbdător, îl cunosc foarte bine şi el mă cunoaşte. În mod sigur, va asculta şi va transmite ceea ce o să-i povestim acolo unde se cuvine.</p>
               <p>         Frank Cornish, un bărbat serios între treizeci şi patruzeci de ani, o primi pe Miss Marple cu amabilitate şi respect.</p>
               <p>         — Ce pot face pentru dumneavoastră, Miss Marple?</p>
               <p>         — V-aş ruga să ascultaţi povestea pe care o va relata prietena mea, doamna McGillicuddy.</p>
               <p>         Şi sergentul Cornish o ascultă cu atenţie. Când termină, rămase puţin pe gânduri. Apoi observă:</p>
               <p>         — Este o poveste cu totul ieşită din comun. Ochii săi o scrutaseră, în secret, pe doamna McGillicuddy, cât timp aceasta povesti.</p>
               <p>         Îşi făcuse, în general, o impresie favorabilă. O femeie rezonabilă care îi povestise clar întâmplarea. O femeie, care, după câte îşi putea da seama, nu era nici isterică, nici o închipuită. În afară de aceasta, Miss Marple părea să creadă în veridicitatea poveştii prietenei sale şi el o cunoştea foarte bine pe Miss Marple. Toată lumea din St. Mary Mead o cunoştea pe Miss Marple. Lăsa impresia unei persoane modeste şi insignifiante, în realitate, avea mintea ascuţită şi o experienţă de viaţă de invidiat.</p>
               <p>         El se adună şi zise:</p>
               <p>         — Desigur, s-ar fi putut să vă fi înşelat… se înţelege: nu spun că v-aţi înşelat… dar s-ar fi putut să vă fi înşelat. S-ar fi făcut mare zarvă. Probabil nu s-a produs ceva chiar atât de serios, nici atât de periculos, după cum vi s-a părut.</p>
               <p>         — Ştiu ceea ce am văzut, răspunse liniştită doamna McGillicuddy.</p>
               <p>         — Aţi transmis ceea ce aţi observat personalului de la căile ferate şi acum aţi venit să mă informaţi pe mine. Aţi procedat cât se poate de corect şi puteţi fi încredinţată că voi dispune începerea unor cercetări.</p>
               <p>         Cornish făcu o pauză. Miss Marple dădu din cap mulţumită. Doamna McGillicuddy nu era câtuşi de puţin satisfăcută, dar nu se exprimă cu glas tare. Sergentul Cornish se adresă domnişoarei Marple, nu atât că ar fi vrut să ştie ce gândea ea despre afacere, ci deoarece îl interesa să audă răspunsul la întrebarea pe care dorea să i-o pună.</p>
               <p>         — Să presupunem că aşa stau lucrurile după cum mi le-aţi împărtăşit. După părerea dumneavoastră, ce s-a întâmplat cu cadavrul?</p>
               <p>         — Se pare că există doar două posibilităţi, răspunse Miss Marple fără să se supere. Cel mai probabil este, fireşte, ca el să fi rămas în tren, dar aceasta arfi însemnat ca, la un moment dat, noaptea, să fi fost găsit de un alt călător sau de cineva din personalul căilor ferate.</p>
               <p>         Frank Cornish dădu din cap afirmativ.</p>
               <p>         — Cealaltă posibilitate este ca ucigaşul să fi aruncat moarta undeva, afară din tren, pe fereastră. După câte mi se pare, ea trebuie să mai zacă încă pe-undeva pe lângă linia ferată şi să nu fi fost descoperită. Din câte îmi dau seama, nu există nici o altă posibilitate: ucigaşul ori a lăsat-o în tren, ori a aruncat-o afară.</p>
               <p>         — Dar am citit despre cadavre ascunse în cufere, interveni doamna McGillicuddy. Dar cine mai călătoreşte astăzi cu geamantane mari? Fiecare are unul de mână şi în aşa ceva nu poţi băga un mort.</p>
               <p>         — Da, spuse sergentul. Sunt de acord cu dumneavoastră amândouă. Cadavrul (dacă există vreunul) ar fi trebuit să fie descoperit până acum, sau va fi în curând. O să vă ţin la curent cu orice descoperire în legătură cu acest caz, de îndată ce aflu. Dar cred că veţi citi şi în ziare. Desigur, mai există posibilitatea ca femeia să fi fost violată, dar nu ucisă. De asemenea, ar fi putut coborî pe propriile-i picioare din tren.</p>
               <p>         — Greu, fără vreun ajutor, ripostă Miss Marple. Şi dacă cineva ar fi ajutat-o, s-ar fi observat. Un bărbat, ce sprijină o femeie, care este bolnavă cum pretinde el, bate la ochi.</p>
               <p>         — Da, ar fi atras atenţia, spuse Cornish. Însă, dacă a fost găsită în tren o femeie leşinată sau bolnavă, trebuie să fi fost dusă într-un spital şi chiar acest lucru ar fi apărut în ziare. Poate nu e încă prea târziu. În orice caz, fiţi sigure că, în scurt timp, se va auzi ceva.</p>
               <p>         Dar ziua aceea trecu ca şi următoarea. Abia seara, Miss Marple primi o notă de la sergentul Cornish.</p>
               <p>         „În legătură cu întâmplarea pe care mi-aţi adus-o la cunoştinţă, aş dori să vă înştiinţez că au fost întreprinse cercetări, dar ele nu au condus la nici un rezultat. N-a fost găsit cadavrul nici unei femei. În nici un spital nu s-a internat vreo femeie aşa cum aţi descris-o dumneavoastră. Totodată n-a fost observată nici o femeie, care să fi suferit vreun şoc, sau care să fie bolnavă, sau sprijinită de un bărbat să fi părăsit gara. Trebuie să fiţi convinse că cercetările au fost făcute cu toată seriozitatea. Sunt de părere că prietena dumneavoastră a observat scena descrisă, care a fost, sigur, mai puţin serioasă decât i s-a părut.”</p>
            </div>
            <div type="div2">
               <head>         Capitolul III</head>
               <p>         — Mai puţin serioasă? Ce prostie! exclamă doamna McGillicuddy. S-a comis o crimă!</p>
               <p>         O privi pe Miss Marple hotărâtă şi aceasta îşi dădu seama.</p>
               <p>         — Dă-i drumul, Jane, spuse doamna McGillicuddy. Zii liniştită că totul a fost o iluzie! Spune că mi-am închipuit toată povestea! Asta crezi tu acum?</p>
               <p>         — Oricine se poate înşela, o alină Miss Marple. Oricine, Elspeth… chiar şi tu. Cred că nu trebuie să uităm acest lucru. Dar te încredinţez că am avut întotdeauna convingerea că este foarte puţin probabil ca tu să te fi înşelat… Ai nevoie de ochelari pentru citit, dar vezi foarte bine la depărtare şi ceea ce ai observat ţi-a lăsat o impresie deosebit de puternică. Când ai venit, arătai, fără îndoială, ca după un şoc sever.</p>
               <p>         — N-am să uit niciodată, mărturisi doamna McGillicuddy îngrozită. Partea proastă e că nu ştiu ce pot face.</p>
               <p>         — Cred, rosti Miss Marple gânditoare, că tu poţi face şi mai mult decât te-ai străduit până acum. (Când doamna McGillicuddy auzi tonul pe care prietena ei vorbea, îi atrase, se pare, atenţia faptul că fusese uşor accentuat cuvântul „tu”). Ai informat ceea ce ai observat, ai adus cazul la cunoştinţă căilor ferate şi poliţiei. E adevărat, deocamdată, nu mai poţi face nimic mai departe.</p>
               <p>         — Din acest punct de vedere asta e o consolare, răspunse doamna McGillicuddy. Mai ales că, după Crăciun, am să plec, după cum ştii, la Roderick în Ceylon şi nu doresc absolut deloc să-mi contramandez vizita. Mă gândesc de atâta timp cu bucurie la ea! Dar sigur că aş amâna călătoria, dacă ar fi să-mi fac datoria, sublinie ea, în mod conştiincios.</p>
               <p>         — De asta nu mă îndoiesc, Elspeth. Dar, precum ţi-am spus, după părerea mea, ai făcut tot ceea ce a depins de tine.</p>
               <p>         — E sarcina poliţiei, adăugă doamna McGillicuddy. Şi cum poliţia este cam proastă…</p>
               <p>         Miss Marple clătină hotărâtă din cap.</p>
               <p>         — O, nu, poliţia nu e proastă. Şi tocmai din cauza asta cazul e interesant, nu-i aşa?</p>
               <p>         Doamna McGillicuddy o privi părând că nu înţelegea. Miss Marple se convinse încă o dată, că prietena ei era o femeie cu principii admirabile, dar lipsită de imaginaţie.</p>
               <p>         — Tare aş dori să ştiu, continuă aceasta, ce s-a petrecut în realitate.</p>
               <p>         — Asta ar trebui să ne spună poliţia.</p>
               <p>         — Da, dar aş vrea să aflu cine a omorât-o şi de ce, şi ce s-a întâmplat cu cadavrul. Faptul că poliţia nu a putut încă să elucideze acest punct dovedeşte că ucigaşul este abil… foarte viclean. Trebuie să recunosc că nu mi-e uşor să deduc ce a făcut cu moarta. Ucizi o femeie într-un acces de furie… căci trebuie să fie vorba despre o crimă fără premeditare, altfel nimeni cu mintea întreagănu omoară o femeie doar cu câteva minute înainte de intrarea trenului într-o gară mare.</p>
               <p>         — Nu, mai înainte trebuie să se fi certat, poate din gelozie sau cam aşa ceva. Astfel trebuie să se fi petrecut – să fi strangulat femeia şi apoi, în clipa în care trenul se apropia de gară, să se trezească, cum se spune, cu un mort atârnat de gât. Ce se poate face într-o asemenea împrejurare? Duce moarta, după cum am mai spus, într-un colţ, îi acoperă figura ca să lase impresia că ar dormi şi, apoi, părăseşte trenul cât poate de repede. Nu văd nici o altă posibilitate… şi totuşi trebuie să mai existe una…</p>
               <p>         Miss Marple se adânci în gânduri.</p>
               <p>         — Cum stau lucrurile cu trenurile spre Londra? se interesă doamna McGillicuddy. Ţi-ar conveni dacă aş pleca după-amiază? Mă duc la Margaret şi nu mă aştepta până la ora ceaiului.</p>
               <p>         — Ai putea lua trenul de 12:50 şi atunci servim prânzul mai devreme.</p>
               <p>         — Desigur şi…</p>
               <p>         Doamna McGillicuddy îşi privi întrebătoare prietena.</p>
               <p>         — Ce vrei să zici că nu vii la ceai, ci în jurul orei şapte? Ce ai de gând, Jane?</p>
               <p>         — Elspeth, îţi propun să te însoţesc la Londra şi să ne întoarcem împreună cu trenul cu care ai venit tu spre Brackhampton. Apoi vei lua trenul de la Brackhampton spre Londra, iar eu voi suporta costul biletelor, sublinie apăsat Miss Marple.</p>
               <p>         — Dar ce Dumnezeu urmăreşti tu, Jane? întrebă uimită doamna McGillicuddy. Să aibă loc o altă crimă?</p>
               <p>         — Sigur că nu! răspunse îngrozită Miss Marple. Dar recunosc că aş vrea – sub îndrumarea ta – să văd cu ochii mei locul crimei, cum s-ar putea numi.</p>
               <p>         Drept urmare, în ziua următoare, cele două prietene şedeau una în faţa celeilalte în colţurile unui compartiment de clasa întâi al trenului care părăsea gara londoneză, Paddington, la 4:50. Gara era şi mai aglomerată decât fusese în vinerea trecută – deoarece rămăseseră doar două zile până la Crăciun – dar trenul de 4:50 era, în general, mai gol, în orice caz, în ceea ce privea ultimele vagoane.</p>
               <p>         De data aceasta, nici un tren nu a circulat paralel cu al lor, nici al lor cu un altul. Din când în când, treceau ca fulgerul, trenuri spre Londra. De două ori, trenuri cu viteză mai mare le-au depăşit pe-al lor, îndreptându-se în aceeaşi direcţie.</p>
               <p>         Doamna McGillicuddy se uita tot mai des la ceasul ei.</p>
               <p>         — E greu de spus precis când trecem printr-o gară… că aş cunoaşte… Treceau des prin gări.</p>
               <p>         — Peste cinci minute vom fi la Brackhampton, o anunţă Miss Marple.</p>
               <p>         Un conductor apăru pe culoar. Miss Marple se uită întrebătoare la prietena sa. Doamna McGillicuddy clătină din cap. Nu era acelaşi conductor. El controlă biletele şi plecă mai departe, balansându-se uşor, întrucât trenul intrase într-o curbă lungă. Imediat îşi încetini viteza.</p>
               <p>         — Cred că ajungem acum la Brackhampton, spuse doamna McGillicuddy.</p>
               <p>         — Mi se pare că ne aflăm în suburbii, confirmă Miss Marple.</p>
               <p>         Afară licăreau lumini peste tot, apărură clădiri şi, ocazional, se putea arunca o privire fugară pe străzile cu tramvaie. Viteza se reduse şi mai mult. Acum treceau peste macaz.</p>
               <p>         — Într-un minut ajungem, explică doamna McGillicuddy. Nu-mi dau seama, zău, dacă această călătorie a avut vreun rost. Ai spus ceva, Jane?</p>
               <p>         — A, nu, răspunse Miss Marple.</p>
               <p>         — O cheltuială inutilă, aprecie doamna McGillicuddy şi nu atât de ieftină încât s-o plăteşti tu pe toată. Dar Miss Marple hotărâse să suporte costul fără nici o discuţie.</p>
               <p>         — Totuşi, observă Miss Marple, îţi doreşti să vezi cu proprii ochi cum arăta locul unde s-a petrecut aşa ceva. Trenul nostru are câteva minute întârziere. Cum s-a întâmplat cu al tău, cel de vineri?</p>
               <p>         — E posibil să fi avut întârziere. N-am fost atentă la asta.</p>
               <p>         Trenul intră încet în gara Brackhampton. La megafon se auzea o voce răguşită, uşi se deschideau şi se închideau, lumea urca şi cobora, pe peron mulţimea se mişca încoace şi încolo. Domneau o animaţie şi o agitaţie de nedescris de-a lungul peronului.</p>
               <p>         „E uşor pentru un ucigaş, se gândi Miss Marple, să se amestece în mulţime şi să părăsească gara, sau să se urce într-un alt vagon. E uşor să fii un singur călător printre atâţia. Însă e mai greu să faci să dispară un cadavru. Acesta trebuie să fie undeva, dar unde?”</p>
               <p>         Doamna McGillicuddy coborâse. Vorbea acum de pe peron, prin fereastra deschisă, cu Miss Marple.</p>
               <p>         — Nu mai vreau să ne mai gândim la povestea asta, Jane. Am făcut ce-am putut.</p>
               <p>         Miss Marple aprobă dând din cap. Apoi, cele două prietene se despărţiră. Doamna McGillicuddy se întoarse să plece, se auzi un fluierat şi trenul se puse în mişcare. Miss Marple se uită după silueta tot mai mică a prietenei sale. Elspeth putea pleca cu conştiinţa împăcată spre Ceylon.</p>
               <p>         În timp ce trenul îşi continua cursa, Miss Marple nu se rezemă la loc pe pernă. Şedea dreaptă şi medita profund. Avea o problemă de rezolvat – problema pe care trebuia s-o preia ea acum – şi, la fel ca doamna McGillicuddy, considera că e de datoria sa să se ocupe de afacere.</p>
               <p>         Prietena ei îi spusese că amândouă făcuseră ceea ce au putut. Fără îndoială, asta era valabil pentru doamna McGillicuddy; dar pentru ea însăşi?, de asta nu era chiar aşa de sigură. Ce putea face în fond?</p>
               <p>         Fără nici un entuziasm, Miss Marple cântărea motivele pro şi contra care ar fi determinat-o să se ocupe în continuare de acest caz. În favoarea sa pledau următoarele puncte:</p>
               <p>         Lunga ei experienţă de viaţă şi cunoaşterea naturii umane.</p>
               <p>         Sir Henry Clithering şi finul său (acum la Scotland Yard), care o ajutaseră atât de prieteneşte într-o împrejurare recentă, din Little Paddock.</p>
               <p>         Al doilea băiat, David, nepotul surorii sale, care deţinea un post important la căile ferate britanice.</p>
               <p>         Fiul Griseldei, Leonard, care se pricepea aşa de bine la hărţi.</p>
               <p>         Miss Marple se gândi din nou la aceste posturi active şi le reţinu ca importante. Toate erau necesare ca să depăşească slăbiciunea punctelor pasive… mai ales propria ei incapacitate fizică.</p>
               <p>         Nu se poate, socotea Miss Marple, ca eu să mă mişc cu uşurinţă, să mă deplasez încoace şi încolo, să conduc cercetări şi descoperirea unor lucruri.</p>
               <p>         Da, acesta era principalul inconvenient: propria ei vârstă, ca şi fragilitatea sa. Căci, deşi, având în vedere etatea, ar fi trebuit să se declare mulţumită de sănătatea de care se bucura, era totuşi bătrână. Şi dacă doctorul Haydock îi interzisese strict să se mai îndeletnicească cu ceva serios în grădina ei, acum nu prea ar accepta ca ea să se apuce să depisteze un ucigaş. Era exact cum se aşteptase. Aceste slăbiciuni îi dezvoltaseră un alt mod de acţiune. Căci până acum o crimă îi fusese impusă, ca să spunem aşa; însă, în acest caz, trebuia ea însăşi să decidă dacă avea să se ocupe în mod activ de ea. Clar că nu avea prea multă înclinaţie pentru asta… Era bătrână şi obosită.</p>
               <p>         „Sunt prea în vârstă pentru noi aventuri” îşi spuse Miss Marple. Privi pe fereastră şi observă că, într-o curbă, calea ferată parcurgea o pantă; un povârniş…</p>
               <p>         O curbă…</p>
               <p>         Ceva neclar îi reveni în memorie… Când conductorul îi înapoiase biletul…</p>
               <p>         Asta o puse pe gânduri, doar vag pe gânduri.</p>
               <p>         Se înroşi uşor. Deodată nu mai simţi nici o urmă de oboseală!</p>
               <p>         „Mâine dimineaţă am să-i scriu lui David”, îşi spuse în sinea sa.</p>
               <p>         Şi, în acelaşi timp, îşi aminti de o altă persoană activă preţioasă: „Da, sigur! Credincioasa mea Florence!”</p>
               <p>         Miss Marple îşi făcu un plan de luptă. Luă în considerare şi situaţia că era Crăciunul şi din pricina asta ar fi putut întâmpina tergiversări.</p>
               <p>         Îi scrise nepotului surorii sale, David West şi pe lângă urările de Crăciun, îi adresă rugămintea urgentă de a-i furniza o informaţie.</p>
               <p>         Din fericire, a fost invitată, ca şi în anii anteriori, la masa de Crăciun de la parohie. Aceasta îi oferi prilejul să discute despre hărţi cu tânărul Leonard, care venise acasă, în zilele de sărbătoare.</p>
               <p>         Hărţile de orice tip constituiau cu deosebire pasiunea lui Leonard. Deşi bătrâna doamnă se interesa de un anumit loc de pe o hartă de mari dimensiuni, aceasta nu-i trezi curiozitatea. El se referi mai departe la hărţi în general, dar îi sugeră ce i s-ar potrivi mai bine scopului ei. Da, în cele din urmă, declară că s-ar găsi o asemenea hartă în colecţia lui şi i-o împrumută, după ce Miss Marple îi promise că o va folosi cu multă grijă şi i-o va returna în cel mai scurt timp.</p>
               <p>         Miss Marple primi o scrisoare de la nepotul surorii ei, David West. Era foarte tandră şi suna astfel: „Dragă mătuşă Jane! Cu ce te mai ocupi acum? Am putut obţine informaţia pe care mi-ai cerut-o. Pot fi luate în consideraţie numai două trenuri: cel de 4:33 şi cel de ora 5. Primul e un tren local care circulă cu viteză mică; se opreşte la Haling Broadway Barwell Heath, Brackhampton şi în toate gările următoare până la Market Basing. Trenul de ora 5 este un rapidspre Ţara Galilor. Trece prin Cardiff, Newport şi Swansea. Primul ar fi putut fi ajuns din urmă, pe parcurs, de trenul de 4:50, deşi ar trebui să ajungă la Brackhampton cu cinci minute mai devreme; rapidul întrece trenul de 4:50, cu puţin timp înainte de Brackhampton.</p>
               <p>         De ce m-ai întrebat? Adulmec un scandal în sat. La întoarcerea de la cumpărături ai luat trenul de 4:50 şi într-altul, care l-a depăşit pe-al tău, ai văzut-o pe soţia primarului în braţele inspectorului sanitar? Dar ce importanţă are ce tren era? Te gândeşti la o escapadă până la Porthcawl? Multe mulţumiri mai ales pentru pulover! Este exact pe gustul meu.</p>
               <p>         Şi ce-ţi mai face grădina? În anotimpul ăsta presupun că nu sunt prea multe de îngrijit.</p>
               <p>         Din toată inima, al tău, David”</p>
               <p>         Miss Marple râse când citi scrisoarea. Apoi reflectă ce concluzie se putea desprinde din această informaţie. Doamna McGillicuddy insistase energic că vagonul întâlnit n-ar fi avut nici un coridor. De unde, rapidul spre Swansea nu intra în discuţie. Trebuie să fi fost vorba de trenul de 4:33.</p>
               <p>         Din păcate nu putea să evite să se ducă din nou la gară. Oftă şi-şi făcu nişte planuri.</p>
               <p>         Se urcă în trenul de 12:15 spre Londra. De data aceasta, nu se mai întoarse cu cel de 4:50, ci îl luă pe cel de 4:33 până la Brackhampton. Călătoria se desfăşură fără evenimente, dar Miss Marple îşi fixase nişte scopuri precise. Trenul nu era aglomerat. Un singur călător mergea cu clasa întâi: un domn foarte în vârstă care citea ziarul „New Statesman”. Miss Marple intră într-un compartiment gol şi, de ambele dăţi, când trenul se opri în Haling Broadway şi Barwell Heath – se aplecă pe fereastră şi se uită la călători, la cei care se urcau sau coborau. Câţiva pasageri de clasa treia se urcară în Haling Broadway. La Barwell Heath coborâră mai mulţi din clasa a treia. Aici coborî şi domnul de la clasa întâi cu „New Statesman”.</p>
               <p>         Când trenul se apropie de Brackhampton şi intră pe curbă, Miss Marple se ridică, se îndreptă spre fereastră şi se întoarse cu spatele la ea, după ce coborî ruloul.</p>
               <p>         Se ţinu bine pe picioare căci efectul – rezultatul reducerii bruşte a vitezei şi plasarea pe curbă – era suficient să-ţi pierzi echilibrul şi să te rezemi de fereastră. Ca urmare, se putea cu uşurinţă ca ruloul să zvâcnească în sus. Se uită în întunericul de afară. Era mai puţin întunecat decât în ziua în care călătorise doamna McGillicuddy, dar totuşi, destul de întuneric. Pentru a putea face nişte observaţii mai exacte, trebuia să repete traseul la lumina zilei.</p>
               <p>         În ziua următoare, se urcă în trenul de dimineaţă, cumpără ceva, ceea ce acum găsea numai la Londra şi se înapoie cu trenul care părăsea gara Paddington la 12:15. Din nou, se trezi singură într-un vagon de clasa întâi. „Da, impozitele astea! se gândi Miss Marple. În asta consta explicaţia. Nimeni nu-şi permitea să călătorească cu clasa întâi, în afară de oamenii de afaceri în orele de maximă aglomeraţie. Eu îmi permit, îşi închipuie ei, deoarece trebuie s-o pună pe cheltuiala altcuiva!”</p>
               <p>         Cu un sfert de oră înainte de sosirea, potrivit mersului trenurilor, înBrackhampton, Miss Marple scoase harta pe care i-o împrumutase Leonard şi începu să privească peisajul. Studiase deja harta, cu multă grijă. După ce îşi fixase numele gărilor prin care tocmai trecuseră, îi rămase să găsească pe hartă locul unde se afla trenul, când îşi încetinea viteza ca să se înscrie în curbă. Era o curbă considerabil de lungă. Miss. Marple îşi apropie faţa de fereastră şi studie terenul de dedesubt cu cea mai mare atenţie. Trenul trecu peste un terasament de cale ferată destul de înalt. Îşi diviză atenţia între peisajul de afară şi harta ei, până când trenul intră, în sfârşit, în Brackhampton.</p>
               <p>         În aceeaşi seară, îi trimise o scrisoare domnişoarei Florence Hill din Madison Road nr. 4, Brackhampton… În dimineaţa următoare, se duse la biblioteca locală şi studie acolo o carte cu adrese din oraş, un atlas geografic şi o monografie locală.</p>
               <p>         Până acum nu putuse descoperi nimic care să-i confirme ideea vagă pe care şi-o schiţase. Îşi zicea că ceea ce îşi închipuia s-ar fi adeverit, fără îndoială, până la sfârşit.</p>
               <p>         Următorul pas presupunea, cu necesitate, acţiune, foarte multă activitate de un anumit soi, de care ea, fiziceşte, nu se simţea în stare. Ca teoria ei să se dovedească greşită sau corectă avea nevoie de ajutorul unei a treia persoane. Întrebarea era pe cine putea să atragă în această întreprindere. Lăsă să-i defileze prin minte diferite nume şi posibilităţi, dar le înlătură unele după altele.</p>
               <p>         Era tot mai necăjită şi dezamăgită, continuând să se frământe.</p>
               <p>         Deodată se lumină la faţă: Dar normal! exclamă ea, Lucy Eyelesbarrow!</p>
            </div>
            <div type="div2">
               <head>         Capitolul IV</head>
               <p>         Numele de Lucy Eyelesbarrow era bine cunoscut în anumite cercuri.</p>
               <p>         Avea treizeci şi doi de ani, studiase cu succes matematica la Oxford, poseda, cum fusese, în general, recunoscut o inteligenţă ieşită din comun şi, evident, toţi se aşteptau ca ea să facă o carieră universitară strălucită.</p>
               <p>         Lucy Eyelesbarrow mai poseda însă, pe lângă cunoştinţele de specialitate o înţelegere pătrunzătoare a naturii umane. Nu-i păsa că o carieră universitară era prost plătită. Nu avea nici cea mai mică pretenţie, doar aceea de a preda şi de a îndruma oameni mai puţin inteligenţi decât ea. Pe scurt, o interesau oamenii, tot soiul de oameni… nu întotdeauna aceiaşi. Apoi, aşa cum recunoştea deschis, îi plăceau banii. Şi, ca să câştigi bani, trebuia să te faci utilă în situaţii de urgenţă.</p>
               <p>         Lucy Eyelesbarrow a descoperit foarte repede o deficienţă serioasă deosebită – lipsa de forţe capabile pentru întreţinerea gospodăriei. Spre uimirea prietenilor şi colegilor ei universitari, Lucy Eyelesbarrow se dedicase gospodăriei.</p>
               <p>         Succesul ei a fost direct şi sigur. Acum, după trecerea unui an, numele ei era cunoscut pretutindeni în Anglia. Nu mai era ceva neobişnuit ca o femeie să-i spună mulţumită soţului: „Va fi admirabil. Pot pleca cu tine în Statele Unite. Vine la noi Lucy Eyelesbarrow!” Esenţial la Lucy Eyelesbarrow era următorul lucru: când intra la cineva în casă, dispăreau toate necazurile, grijile şi muncile grele. Lucy Eyelesbarrow făcea totul, se îngrijea de toate, punea totul în ordine. Era incredibil de capabilă. Îngrijea persoanele mai în vârstă, prelua supravegherea copiilor mici, stătea la căpătâiul celor bolnavi, gătea minunat, se înţelegea cu bătrânii servitori cu rădăcini adânci în casă, oricâţi erau (şi de obicei erau unii), se purta cu tact faţă de oamenii imposibili, îi potolea pe beţivi, se împrietenea cu câinii. Aspectul cel mai bun era că îndeplinea orice fel de muncă. Freca duşumeaua în bucătărie, săpa în grădină, strângea murdăria lăsată de câini şi căra cărbuni!</p>
               <p>         Una dintre regulile sale era că, niciodată, nu îndeplinea aceste sarcini, mult timp, în acelaşi loc. Două săptămâni reprezenta termenul obişnuit şi, numai în cazuri excepţionale, rămânea o lună. Dar pentru cele două săptămâni cerea să i se plătească o leafă foarte mare! Altfel ar fi coborât raiul pe Pământ! Te puteai odihni în voie, călători în străinătate sau rămâne acasă, într-un cuvânt, făceai ce doreai, căci, în mod sigur, în mâinile capabile ale Lucyei Eyelesbarrow, totul era în regulă în gospodărie.</p>
               <p>         În mod firesc, cererile pentru serviciile ei erau numeroase. Dacă ar fi vrut, i-ar fi fost mai uşor să facă un contract ferm pentru trei ani. I se oferiseră în acest sens sume uriaşe pentru a o putea convinge să rămână un timp mai îndelungat. Dar Lucy nu avea intenţia să procedeze astfel. Şi, în general, nu se îndeletnicea cu lucrurile astea mai mult de şase luni. Şi, în acelaşi timp, avea grijă, fără să prindă de ştire clientela ei, întrucât dispunea întotdeauna şi detimp liber, să-şi permită să facă o scurtă călătorie costisitoare (căci nu cheltuia nimic şi era excelent plătită), sau câteodată îşi asuma câte o misiune, care nu i se potrivea caracterului său, numai deoarece „îi plăcea de oameni”. Îşi putea alege patronul după chef şi dispoziţie. Ţinea foarte mult la modul ei de viaţă şi găsea în el o sursă de distracţie.</p>
               <p>         Lucy Eyelesbarrow citi pentru a treia sau a patra oară scrisoarea pe care o primise de la Miss Marple. Cu doi ani în urmă, când cunoscutul scriitor Raymond West o angajase să aibă grijă de bătrâna sa mătuşă în convalescenţă după o pneumonie, ea făcuse cunoştinţă cu Miss Marple. Lucy primise sarcina, sosise în St. Mary Mead şi îi plăcuse extraordinar de mult de Miss Marple.</p>
               <p>         Acum, Miss Marple îi scria domnişoarei Eyelesbarrow şi o întreba dacă putea primi un angajament de un fel cu totul neobişnuit.</p>
               <p>         Lucy Eyelesbarrow stătu pe gânduri. Era realmente foarte ocupată, dar cuvântul „neobişnuit” şi amintirea impresiei personale pe care i-o lăsase Miss Marple învinseră rezervele pe care le manifestase. Îi telefonă imediat domnişoarei Marple şi îi explică că nu putea veni la St. Mary Mead, deoarece, momentan, avea o slujbă; dar, în după-amiaza zilei următoare, era liberă între orele două şi patru şi ar putea s-o întâlnească pe Miss Marple oriunde în Londra. Îi propuse clubul ei.</p>
               <p>         Miss Marple fu de acord cu propunerea ei şi a doua zi, se întâlniră.</p>
               <p>         Lucy Eyelesbarrow îşi conduse musafira într-o cameră cam sumbră şi-i spuse:</p>
               <p>         — Mă tem că, deocamdată, sunt foarte ocupată, dar poate îmi povestiţi ce trebuie să fac.</p>
               <p>         — Treaba este foarte simplă, o asigură Miss Marple. Neobişnuită, dar simplă. Aş vrea să găsiţi un cadavru.</p>
               <p>         În prima clipă, Lucy crezu că Miss Marple îşi pierduse minţile, dar alungă, de îndată, acest gând. Fără nici o îndoială, Miss Marple era în deplinătatea facultăţilor sale mintale şi vorbea foarte serios.</p>
               <p>         — Ce cadavru? întrebă Lucy Eyelesbarrow cu acelaşi curaj demn de admiraţie.</p>
               <p>         — Cadavrul unei femei, răspunse Miss Marple. Cadavrul unei femei care a fost omorâtă într-un tren… mai exact spus, strangulată.</p>
               <p>         Lucy îşi ridică uşor sprâncenele.</p>
               <p>         — Trebuie să recunosc că asta este, într-adevăr, ceva neobişnuit. Povestiţi-mi!</p>
               <p>         Miss Marple îi povesti. Lucy Eyelesbarrow o ascultă cu atenţie, fără s-o întrerupă. Când Miss Marple termină, mai adăugă:</p>
               <p>         — Elspeth McGillicuddy nu e o femeie care să-şi închipuie cu uşurinţă ceva. De aceea nu mă îndoiesc de ceea ce mi-a relatat.</p>
               <p>         — Înţeleg, spuse Lucy gânditoare. Să presupunem că totul s-a petrecut precum susţine ea. Ce am eu de făcut?</p>
               <p>         — Mi-aţi lăsat o impresie foarte puternică, sublinie Miss Marple. Şi pentru stabilirea adevărului, nu mai dispun acum de forţa fizică necesară să alerg în toate părţile şi să fac totul singură.</p>
               <p>         — Aşadar, aţi dori să obţin informaţii? Trebuie să întreprind cercetări? La asta vă gândiţi? Dar n-a făcut-o poliţia deja? Sau credeţi că a lucrat superficial?</p>
               <p>         — O, nu, o contrazise Miss Marple. Câtuşi de puţin. Nu a lucrat neglijent. Numai că eu mi-am format o teorie în privinţa resturilor pământeşti ale femeii ucise. Cadavrul trebuie să se afle undeva. Dacă el nu a fost găsit în tren, atunci trebuie să fi fost împins sau aruncat din tren. Totuşi, n-a fost găsit nicăieri pe linie. De aceea m-am urcat în tren şi am căutat un loc unde cadavrul ar fi putut fi aruncat, fără a fi descoperit pe linie… şi am localizat, realmente, o asemenea regiune. Calea ferată descrie, cu puţin înainte de Brackhampton, o curbă mare şi chiar pe marginea unui terasament înalt. Dacă a fost azvârlit din tren acolo, unde terenul, chiar în punctul acesta este cam înclinat, atunci consider, cât se poate de probabil, că trupul se află sub digul terasamentului.</p>
               <p>         — Dar, în mod sigur, s-ar putea afla acolo?</p>
               <p>         — Bineînţeles. De aceea trebuie îndepărtat… De aceea mă grăbesc. Ăsta e locul. Uitaţi-vă pe hartă!</p>
               <p>         Lucy se aplecă şi privi punctul pe care i-l indica Miss Marple.</p>
               <p>         — Locul se află acum în împrejurimile de la Brackhampton, continuă Miss Marple. Dar, iniţial, acolo se întindea un domeniu cu un parc mare, câmpuri şi lucruri de-astea. Şi acum mai e aşa, dar este înconjurat de terenuri de construcţii şi mahalale. Rutherford Hall – aşa se numeşte domeniul – a fost ridicat în 1884 de un fabricant foarte bogat numit Crackenthorpe. Fiul acestui Crackenthorpe, un bărbat mai în vârstă, locuieşte acolo, împreună cu fiica sa, după câte ştiu. Calea ferată înconjoară jumătate din domeniu.</p>
               <p>         — Şi ce trebuie să fac eu? Ce aşteptaţi de la mine?</p>
               <p>         — Aş vrea, îi răspunse imediat Miss Marple, să vă luaţi o slujbă acolo. Toţi au nevoie, în zilele noastre, de un ajutor de nădejde în gospodărie. Nu pot să cred că vă va fi dificil să găsiţi de lucru la Rutherford Hall.</p>
               <p>         — Nu prea ar fi greu.</p>
               <p>         — După câte am auzit, domnul Crackenthorpe este, în general, cunoscut drept un om zgârcit. Dacă se învoieşte doar cu un salariu mic, îl voi completa eu, în aşa fel încât să obţineţi un venit mai bun decât de obicei.</p>
               <p>         — Datorită greutăţii misiunii?</p>
               <p>         — Mai puţin din cauza greutăţii cât mai mult din cauza pericolului. Nu pot să-ţi ascund faptul că preluarea acestui post presupune un anume pericol. E corect din partea mea să-ţi atrag atenţia asupra acestui risc.</p>
               <p>         — Nu cred, zise Lucy gânditoare, că ideea pericolului m-ar putea îngrozi.</p>
               <p>         — Nici eu nu m-aş fi aşteptat, râse Miss Marple, nu lăsaţi impresia…</p>
               <p>         — Chiar aţi crezut mai înainte că ideea primejdiei ar putea avea pentru mine ceva ispititor? În viaţa mea, foarte rar, a trebuit să mă confrunt cu pericolul. Dar chiar credeţi că afacerea ar fi riscantă?</p>
               <p>         — Cineva, îi răspunse Miss Marple grav, a comis, cu multă abilitate, o crimă. N-a stârnit nici o suspiciune, nu a trezit nici o bănuială. Două doamne mai în vârstă au relatat o poveste cam incredibilă, poliţia a întreprins cercetări şi n-a găsit nimic incriminatoriu. Totul este, aşadar, calm şi liniştit. Nu cred ca necunoscutul, oricine ar putea fi el, să se gândească că întreprindeţi cercetări…mai ales dacă sunteţi prevăzătoare.</p>
               <p>         — Şi spre ce ar trebui să-mi îndrept atenţia?</p>
               <p>         — Spre anumite urme din jurul terasamentului de cale ferată, poate o bucăţică de îmbrăcăminte, crengi îndoite… lucruri de-astea.</p>
               <p>         Lucy dădu din cap că înţelesese:</p>
               <p>         — Şi apoi?</p>
               <p>         — Voi fi în apropiere, o asigură Miss Marple. O fostă servitoare, credincioasa mea Florence, locuieşte la Brackhampton. Mulţi ani şi-a îngrijit părinţii ei bătrâni. Acum ei nu mai trăiesc şi Florence închiriază casa la oameni foarte respectabili. Am aranjat să locuiesc la ea. Se va îngriji de mine şi mie mi-ar plăcea să stau în apropiere. De aceea vă propun să menţionaţi la Rutherford Hall că o mătuşă mai în vârstă locuieşte în vecinătate şi de aceea aţi dori să găsiţi de lucru într-un loc care să vă permită s-o vizitaţi mai des. Astfel vă asiguraţi, de la început, condiţii pentru a beneficia de mai mult timp liber.</p>
               <p>         Lucy dădu iarăşi aprobator din cap.</p>
               <p>         — Aveam intenţia să plec la Taormina poimâine, dar pot să-mi amân vacanţa. Mai mult de trei săptămâni nu pot să vă stau la dispoziţie întrucât sunt ocupată după aceea.</p>
               <p>         — Trei săptămâni sunt mai mult decât suficiente, o asigură Miss Marple. Dacă nu descoperim nimic în trei săptămâni, putem renunţa liniştite la caz ca fiind lipsit de perspective, un produs al fanteziei.</p>
               <p>         Miss Marple îşi luă la revedere şi Lucy se gândi doar o clipă. După aceea, telefonă la un birou de plasare a forţei de muncă din Brackhampton, pe a cărui proprietară o cunoştea foarte bine. Îi spuse că dorea o slujbă prin împrejurimi ca să fie mai aproape de „mătuşa” sa. Refuză, cu anumită greutate şi cu foarte multă abilitate, mai multe propuneri atrăgătoare până când, în cele din urmă, îi fu menţionat Rutherford Hall.</p>
               <p>         — Asta este exact ceea ce caut, spuse Lucy hotărâtă.</p>
               <p>         Proprietara agenţiei o sună pe domnişoara Crackenthorpe şi aceasta pe Lucy.</p>
               <p>         Două zile mai târziu, Lucy părăsi Londra şi se îndreptă spre Rutherford Hall.</p>
               <p>         Lucy Eyelesbarrow îşi conduse maşinuţa prin poarta impozantă. La dreapta se afla o căsuţă, unde, iniţial, locuise un portar, dar care acum arăta complet părăsită. Un drum lung, cu multe curbe, conducea la casă. Lucy rămase surprinsă când aceasta îi apăru, deodată, în faţă. Era, păstrând proporţiile, o clădire în miniatură a la Windsor Castle. Treptele de piatră ale uşii de la intrare arătau neîngrijite şi drumul aşternut cu pietriş se înverzise în întregime de buruienile care creşteau la întâmplare.</p>
               <p>         Bătu cu un ciocănel din fier forjat şi, de îndată, îi deschise o femeie cam şleampătă care îşi ştergea mâinile de şorţ şi i se adresă prost dispusă:</p>
               <p>         — Vreţi să aşteptaţi? Sunteţi cineva cu Barrow?</p>
               <p>         — Exact, răspunse Lucy.</p>
               <p>         Interiorul casei degaja o răceală sensibilă. Lucy urmă femeia, prin holul lung şi întunecos, până în camera de zi care, cu rafturile de cărţi şi mobilatapisată, lăsa o impresie plăcută.</p>
               <p>         — Am s-o anunţ, mormăi femeia, aruncându-i o privire dezaprobatoare, părăsind camera şi trântind uşa după ea.</p>
               <p>         După câteva minute, intră domnişoara Emma Crackenthorpe. Era o femeie de vârstă mijlocie care îi plăcu, din prima clipă, Lucyei. Nu avea trăsături ieşite din comun, nu arăta nici deosebit de bine, nici ştearsă. Purta o fustă din tweed şi un pulover de lână, avea părul negru, ochi căprui şi o voce foarte plăcută.</p>
               <p>         — Domnişoara Eyelesbarrow? o întrebă pe un ton prietenos şi îi întinse mâna. Nu ştiu exact, spuse mai încet, dacă acest post vă va conveni cu adevărat. Nu am nevoie de o menajeră, ci de cineva care să muncească în gospodărie.</p>
               <p>         Lucy îi spuse că exact de asta se ocupase la unele familii.</p>
               <p>         — Multe îşi închipuie că e vorba doar, pur şi simplu, de şters puţin praful şi chestii de-astea, dar de şters praful pot să mă ocup şi singură, o asigură Emma Crackenthorpe.</p>
               <p>         — Înţeleg, zise Lucy. Aveţi nevoie de cineva care să gătească şi să spele, să rezolve problemele gospodăreşti şi să ţină ceainicul fierbinte. E în regulă. Nu mă dau în lături de la nici o treabă.</p>
               <p>         — Din păcate, este o casă mare şi necesită multă muncă. Tatăl meu şi cu mine locuim doar într-o parte a ei. El e bolnav, aşa încât ducem o viaţă liniştită. Am mai mulţi fraţi, dar vin rareori pe aici. Două femei sunt servitoare: doamna Kidder în fiecare dimineaţă şi doamna Hart de trei ori pe săptămână ca să cureţe lucrurile de alamă şi altele. Aveţi maşină proprie?</p>
               <p>         — Da, dar poate sta şi afară, dacă n-am unde s-o bag, e obişnuită cu asta.</p>
               <p>         — O, sunt destule grajduri vechi la îndemână. Nu e nici o dificultate parcarea automobilelor. Domnişoara Crackenthorpe tăcu o vreme apoi continuă: Eyelesbarrow este un nume neobişnuit. Prieteni de-ai mei, Kennedy, mi-au vorbit de o Lucy Eyelesbarrow.</p>
               <p>         — Da, eu am fost la ei în North Devon, când doamna Kennedy aştepta un copil.</p>
               <p>         Emma Crackenthorpe râse.</p>
               <p>         — V-a lăudat că aţi fi minunată. Că v-aţi fi îngrijit de toate în casă. Dar mi se pare că cereţi foarte mult. Suma pe care a menţionat-o…</p>
               <p>         — E în ordine, o întrerupse Lucy. În primul rând, mă interesează să fiu în apropiere de Brackhampton. Acolo trăieşte o bătrână mătuşă a cărei sănătate s-a înrăutăţit şi aş vrea să pot ajunge mai uşor la ea. De aceea leafa joacă un rol secundar. Nu-mi pot permite să pierd timpul nefăcând nimic, dar e important pentru mine să am, zilnic, câteva ore libere la dispoziţie.</p>
               <p>         — Bineînţeles. Vă puteţi lua liber, în fiecare după-amiază, până la ora şase, dacă asta vă este suficient.</p>
               <p>         — Splendid! Îmi convine de minune!</p>
               <p>         Domnişoara Crackenthorpe se frământă puţin înainte de a-i mărturisi:</p>
               <p>         — Tatăl meu este destul de în vârstă şi uneori cam… dificil. Face multăeconomie şi, câteodată, spune lucruri care se sparg în capul oamenilor. N-aş vrea…</p>
               <p>         Lucy interveni iute:</p>
               <p>         — Sunt obişnuită cu bătrâni de toate felurile. Ajung să mă înţeleg bine cu ei.</p>
               <p>         Emma Crackenthorpe răsuflă uşurată.</p>
               <p>         Lucy primi un dormitor mare, destul de posomorât. Apoi, domnişoara Crackenthorpe îi prezentă casa, care lăsa impresia de a nu fi prea locuită.</p>
               <p>         Când trecură pe lângă o uşă de pe hol, cineva strigă dinăuntru:</p>
               <p>         — Tu eşti, Emma? Cu noua fată? Adu-o încoace! Vreau să mi-o prezinţi.</p>
               <p>         Emma se înroşi şi o privi pe Lucy rugând-o să înţeleagă situaţia.</p>
               <p>         Cele două femei intrară în odaie. Prin fereastra îngustă pătrundea puţină lumină şi camera era supraîncărcată cu mobilă de mahon în stil victorian.</p>
               <p>         Bătrânul domn Crackenthorpe şedea într-un scaun rulant, într-o parte cu un baston cu mâner de argint.</p>
               <p>         Era un bărbat înalt, slab, cu faţă de buldog şi ochi din care clipea bănuitor.</p>
               <p>         — Ia vino să te vedem, domnişoară!</p>
               <p>         Lucy înaintă şi îl privi zâmbind.</p>
               <p>         — Trebuie să ştiţi, de la bun început, că dacă locuim într-o casă mare asta nu înseamnă că suntem şi bogaţi. Nu suntem bogaţi. Trăim simplu. Auziţi? Modest! Nu vă faceţi iluzii deşarte. Batogul e un peşte la fel de bun ca şi calcanul. Să nu uitaţi asta! Urăsc orice risipă. Locuiesc aici, deoarece tatăl meu a construit casa şi mie îmi place. După ce mor eu, pot s-o vândă când doresc. Sunt sigur că aşa vor face. Nu au nici un simţ al familiei. Casa este solid făcută, bine clădită şi avem pământul nostru propriu de jur împrejur. Numai pentru noi. Domeniul ar aduce mulţi bani, dacă ar fi vândut ca parcele pentru construcţii. Dar nu… atât timp cât trăiesc eu. N-or să mă scoată de aici decât cu… picioarele înainte.</p>
               <p>         O privi pe Lucy.</p>
               <p>         — Casa este cetatea dumneavoastră, remarcă aceasta.</p>
               <p>         — Vă distraţi pe socoteala mea?</p>
               <p>         — Câtuşi de puţin. Mi se pare foarte enervant să deţii un domeniu în mijlocul unui oraş.</p>
               <p>         — Aşa e. Corect. De aici nu se zăreşte nici o casă, nu-i aşa? Doar câmpuri cu vaci… şi asta chiar în mijlocul Brackhampton-ului. Se aude puţin circulaţia, doar când nu bate vântul… altfel e liniştit ca la ţară.</p>
               <p>         Fără să facă vreo pauză sau să-şi schimbe tonul, continuă, adresându-se fiicei sale:</p>
               <p>         — Telefonează-i afurisitului ăla de nebun, doctorului. Spune-i că ultima doctorie nu e bună de nimic. Lucy şi Emma se priviră. Şi să nu o mai laşi pe blestemata aia de femeie, care se învârte tot mereu pe aici, să mai şteargă praful, strigă după ele, în timp ce acestea se retrăgeau. Mi-a încurcat toate cărţile!</p>
               <p>         — Domnul Crackenthorpe este de mult timp bolnav? întrebă Lucy.</p>
               <p>         Emma răspunse ceva mai slab:</p>
               <p>         — Sunt ceva ani… Aici este bucătăria.</p>
               <p>         Aceasta era o încăpere uriaşă şi destul de dezordonată.</p>
               <p>         Lucy întrebă când se serveşte masa şi aruncă o privire în cămară. Apoi îi spuse zâmbind Emmei Crackenthorpe:</p>
               <p>         — Acum m-am lămurit. Fiţi fără grijă! Lăsaţi totul în seama mea!</p>
               <p>         Emma Crackenthorpe oftă uşurată, când se duse la culcare, în seara aceea.</p>
               <p>         Familia Kennedy avusese dreptate când i-o recomandase. Era mulţumită.</p>
               <p>         Lucy se sculă, în dimineaţa următoare, la ora şase. Inspectă casa, pregăti legumele, găti şi servi micul dejun, împreună cu doamna Kidder făcu paturile, iar la ora 11 se aşezară amândouă în bucătărie să bea un ceai tare. Satisfăcută de faptul că Lucy „nu-şi dădea aere” şi sub influenţa ceaiului tare şi dulce, doamna Kidder se lansă în flecăreală.</p>
               <p>         — Un bătrân zgârcit, asta e! Ce mai are săraca de tras cu el! Dar nu se lasă înfrântă. Când e necesar, pune piciorul în prag. Mai ales când vin domnii pe aici, are ea grijă să se servească la masă ceva mai ca lumea.</p>
               <p>         — Domnii?</p>
               <p>         — Da. E o familie mare. Cel mai mare, domnul Edmund a murit în război. Domnul Cedric locuieşte undeva, în străinătate. Este necăsătorit. Pictează în alte ţări. Domnul Harold locuieşte la Londra; s-a căsătorit cu fata unui conte. Apoi, mai e domnul Alfred, un om foarte simpatic, dar socotit oarecum oaia neagră a familiei. A făcut mereu prostii. Printre membrii clanului e şi soţul doamnei Edith, domnul Bryan. Ea a murit acum vreo doi ani, dar el e socotit ca de-al casei. În sfârşit, domnişorul Alexander, băiatul doamnei Edith. Stă la o şcoală cu internat, dar îşi petrece întotdeauna, o parte din vacanţă aici, unde-i place. Domnişoara Emma ţine foarte mult la el.</p>
               <p>         Lucy înregistră tot ce-i povestise doamna Kidder şi avu grijă ca aceasta să mai servească o ceaşcă de ceai. În cele din urmă, doamna Kidder se ridică fără nici un chef.</p>
               <p>         — Asta e cam tot ce se face dimineaţa, mormăi ea. Să vă ajut la curăţat cartofii?</p>
               <p>         — I-am curăţat deja.</p>
               <p>         — V-aţi apucat serios de treabă! observă doamna Kidder vizibil mulţumită. Atunci nu mai e nimic altceva de făcut şi pot pleca?</p>
               <p>         Fără să mai aştepte vreun răspuns, doamna Kidder îşi luă tălpăşiţa şi Lucy se apucă imediat să frece masa de la bucătărie, ceea ce ar fi făcut de mult timp, însă doar o ştersese, întrucât aceasta fiind de datoria doamnei Kidder, nu voia s-o supere. Apoi lustrui argintăria până când strălucea de curăţenie. Găti masa de prânz, strânse totul, spălă vesela şi la două jumătate era gata să-şi poată începe cercetările.</p>
               <p>         Mai întâi, dădu o raită prin grădini. Cea de la bucătărie arăta jalnic. Numai legume ieftine fuseseră plantate. Serele decăzuseră şi drumurile peste tot fuseseră invadate de buruieni. Numai o porţiune din apropierea casei era curăţată şi în stare bună. Grădinarul tare bătrân şi cam surd făcea ce îi maistătea în putere. Lucy rămase de vorbă cu plăcere cu el. Locuia într-o căsuţă de lângă grajdul cel mare.</p>
               <p>         Din curtea cu construcţiile adiacente, o şosea îngrădită traversa parcul şi dădea, după ce trecea pe sub un pasaj de cale ferată, într-un drum îngust.</p>
               <p>         Câteva minute un tren hurui pe deasupra pasajului. Lucy îl observă cum încetineşte, de îndată ce s-a înscris în curba care înconjura domeniul domnului Crackenthorpe. Ea trecu pe sub pasaj şi apucă pe drumul care părea să fie puţin folosit. De o parte, se găsea terasamentul de cale ferată, de partea cealaltă un zid înalt ce aparţinea unei fabrici. Lucy merse de-a lungul lui până la începutul unei străzi cu căsuţe. În depărtare se auzea zgomotul traficului de pe un bulevard. Se uită la ceas. O femeie ieşi dintr-o casă şi Lucy o întrebă:</p>
               <p>         — Scuzaţi-mă, de unde aş putea telefona de prin apropiere?</p>
               <p>         — Poşta se află la colţul străzii următoare.</p>
               <p>         Lucy îi mulţumi şi merse mai departe până găsi poşta care, pe jumătate era şi magazin. Avea o cabină telefonică de unde o sună pe Miss Marple. Vocea feminină care răspunse suna cam nepoliticoasă:</p>
               <p>         — Se odihneşte. Nici nu mă gândesc s-o deranjez. Are nevoie de linişte – este o doamnă în vârstă. Cine sunteţi? De cine s-o anunţ că a fost sunată?</p>
               <p>         — Lucy Eyelesbarrow. Nu trebuie s-o deranjaţi. Spune-ţi-i numai că am sosit, totul merge după dorinţa ei şi am s-o ţin la curent, dacă intervine ceva nou.</p>
               <p>         Lucy puse receptorul în furcă şi se întoarse la Rutherford Hall.</p>
            </div>
            <div type="div2">
               <head>         Capitolul V</head>
               <p>         — Sper că nu aveţi nimic împotrivă dacă joc puţin golf în parc, ca să nu-mi ies din mână? întrebă Lucy.</p>
               <p>         — Sigur că nu. Vă place să jucaţi golf?</p>
               <p>         — Nu sunt prea grozavă, dar aş vrea să-mi menţin forma exersând. Este o modalitate agreabilă de a face mişcare, când eşti obligat să te rezumi exclusiv la plimbări.</p>
               <p>         — Doar pe domeniul meu se poate plimba omul, mârâi domnul Crackenthorpe. Numai trotuare, asfalt şi case sărăcăcioase sub formă de cutii de chibrituri. Tare ar vrea să pună mâna pe pământul meu şi să mai construiască lucruri de-astea. Dar n-o să-l capete cât timp trăiesc eu. Şi nici nu mă gândesc să mor ca să-i fac cuiva vreo plăcere, înţelegeţi? Nu mor ca să nu-i fac pe plac cuiva!</p>
               <p>         — Dar tată! spuse blând Emma Crackenthorpe.</p>
               <p>         — Ştiu la ce vă gândiţi… şi ce aşteptaţi. Toţi deopotrivă. Cedric şi vulpoiul acela viclean de Harold cu mina lui mulţumită de el însuşi. Tare mă întreb ce urmăreşte Alfred că nu a încercat încă să-mi facă de petrecanie. Nu sunt, de altfel, sigur că nu a încercat până acum. De Crăciun, de pildă. Am avut atunci accesul acela foarte ciudat. Bătrânul ăla şmecher de Quimper era foarte uimit. Mi-a pus tot soiul de întrebări curioase.</p>
               <p>         — Oricine are, din când în când, dureri intestinale, tată.</p>
               <p>         — Da, bine, bine! Spune doar că mâncasem prea mult! La asta te referi? Şi de ce, mă rog, am mâncat prea mult? Pentru că se găsea prea multă mâncare pe masă, exagerat de multă. Risipă şi mână spartă! Numai pentru a azvârli cu banii. Mi se pare, domnişoară, că aţi adus, la prânz, cinci cartofi şi… deosebit de mari. Doi cartofi de persoană sunt de ajuns. Să nu mai veniţi decât cu patru la masă. Cartoful rămas de azi s-a irosit degeaba.</p>
               <p>         — N-a fost irosit, domnule Crackenthorpe. M-am gândit să-l folosesc, în seara asta, la o omletă spaniolă.</p>
               <p>         Când părăsea camera cu tava pentru ceştile de cafea, Lucy îl auzi pe domnul Crackenthorpe zicând:</p>
               <p>         — Şireată femeie. Are un răspuns la orice. Dar găteşte foarte bine… şi arată îngrijită.</p>
               <p>         Lucy îşi luă o crosă uşoară (din simţ de prevedere îşi adusese cu ea un set de crose de golf) şi se duse în parc. Începu să joace o serie de mingi. După vreo cinci minute, lovi una, în mod intenţionat, greşit, în direcţia terasamentului de cale ferată. Lucy se urcă pe terasament şi începu s-o caute. Din când în când se uita spre casă. Era destul de departe şi nimeni nu se interesa câtuşi de puţin de ceea ce făcea ea. Aşa îşi continuă cercetările. Câteodată arunca o minge, două de pe panta terasamentului în iarbă, în decursul după-amiezii a cercetat cam o treime din terasamentul de cale ferată. Nu a descoperit nimic frapant, îşi continuă jocul, îndreptând mingea spre casă.</p>
               <p>         Dar a doua zi găsi ceva. Un tufiş de spini, care creştea pe la jumătatea înălţimii terasamentului de cale ferată, fusese călcat în picioare. Nişte crengi zăceau prin jur. Lucy cercetă tufişul. Agăţată de un spin se găsea o bucăţică de blană. Avea aproape aceeaşi culoare ca cea a lemnului, maro deschis. Lucy o privi o clipă, apoi scoase o foarfecă din geantă şi o tăie cu atenţie pe jumătate. O introduse în plicul pe care îl avea la ea.</p>
               <p>         Apoi coborî încet panta destul de abruptă şi îşi continuă investigaţiile. I se păru că, în iarba deasă, vede un fel de urmă, ca şi cum cineva umblase pe acolo. Dar urma era aşa de slabă, atât de îndoielnică precum urmele lăsate chiar de ea însăşi. Trebuia să fie destul de veche şi Lucy nu era sigură dacă imaginaţia nu-i juca vreo festă.</p>
               <p>         Plină de râvnă, începu să caute metodic în iarba de la poalele terasamentului, printre tufişurile de ciulini. În cele din urmă, după vreo oră, truda îi fu răsplătită. Găsi o pudrieră şi un lucru mic şi ieftin din email. Le luă cu batista şi le introduse în geantă. Mai scormoni, dar nu mai dădu de nimic.</p>
               <p>         În după-amiaza următoare se urcă în maşină şi se duse la mătuşa sa bolnavă. Emma Crackenthorpe îi spuse binevoitoare:</p>
               <p>         — Aveţi timp berechet! E suficient să vă întoarceţi doar cu puţin înainte de masă.</p>
               <p>         — Vă mulţumesc foarte mult, dar vin cel mai târziu la ora şase.</p>
               <p>         Căsuţa de pe Madison Road, nr. 4 era cam sumbră şi strada îngustă. La ferestre atârnau perdele curate, pragul era alb ca neaua şi clanţa de alamă strălucea. O femeie înaltă, cu o înfăţişare mânioasă, îmbrăcată într-o rochie neagră îi deschise şi o privi prost dispusă pe Lucy, când îi dădu drumul să intre.</p>
               <p>         Miss Marple ocupa dormitorul care se afla în spate, curat-lună, plin de şerveţele şi mileuri. Miss Marple stătea într-un fotoliu mare lângă şemineu şi împletea preocupată.</p>
               <p>         Lucy închise uşa după ea, apoi se aşeză pe un scaun în faţa lui Miss Marple.</p>
               <p>         — Se pare că aţi avut dreptate, începu ea.</p>
               <p>         Scoase din geantă ceea ce găsise şi-i povesti tot ce făcuse.</p>
               <p>         Miss Marple se înroşi uşor triumfătoare.</p>
               <p>         — Poate că nu e prea potrivit, zise ea, dar te simţi ciudat de mulţumită când deţii dovada că teoria ta nu a dat greş.</p>
               <p>         Cercetă bucăţica de blană.</p>
               <p>         — Elspeth spunea că femeia purta o haină de blană de culoare deschisă. Cred că pudriera a fost în buzunarul mantoului, a căzut undeva jos şi s-a rostogolit pe taluzul terasamentului. Din asta nu poţi trage multe concluzii, dar tot e ceva. Nu aţi luat întreaga bucată de blană?</p>
               <p>         — Nu, jumătate am lăsat-o în spinii tufişului.</p>
               <p>         Miss Marple încuviinţă.</p>
               <p>         — Perfect. Sunteţi foarte inteligentă, draga mea. Poliţia va dori să dovediţi ceea ce susţineţi.</p>
               <p>         — Vreţi să vă duceţi la poliţie cu cele găsite?</p>
               <p>         — Încă nu… Miss Marple căzuse pe gânduri: Cred că ar fi bine să găsim mai întâi cadavrul. Nu sunteţi de aceeaşi părere?</p>
               <p>         — Desigur, dar nu e prea târziu? Adică, logic, presupunerea dumneavoastră este corectă. Ucigaşul a aruncat corpul din tren, după care a coborât, probabil, la Brackhampton şi cândva – pesemne în aceeaşi noapte – s-a reîntors şi a îndepărtat cadavrul. Dar ce s-a întâmplat atunci? Trebuie să-l fi dus undeva.</p>
               <p>         — Nu undeva, o contrazise Miss Marple. Mi se pare că n-aţi abordat problema în mod logic, dragă domnişoară Eyelesbarrow.</p>
               <p>         — Spuneţi-mi, simplu, Lucy. De ce „nu undeva”?</p>
               <p>         — Deoarece, în cazul în care ar fi omorât fata, într-un anumit loc, şi i-ar fi luat cadavrul cu maşina, atunci ar fi fost mult mai uşor. Nu v-aţi gândit la asta…</p>
               <p>         Lucy o întrerupse:</p>
               <p>         — Vreţi să spuneţi… vreţi să spuneţi că ar fi fost o crimă premeditată?</p>
               <p>         — La început nu am fost de această părere, răspunse Miss Marple. Nu mi-a trecut prin gând. Totul părea că s-ar fi produs dintr-o ceartă, că bărbatul îşi pierduse stăpânirea de sine, a strangulat fata şi apoi s-a văzut confruntat cu problema ce-ar putea face cu victima sa – e problema pe care trebuia s-o rezolve în câteva minute. Dar ar fi fost mai mult decât un incident, dacă el a omorât fata într-o izbucnire de mânie, apoi a privit pe fereastră şi a descoperit că, în clipa aceea, trenul lua o curbă, ceea ce îi dădea posibilitatea să se debaraseze, în locul acela, de moartă şi în cazul în care el nu numai că o aruncă din tren, dar se şi întoarce, mai târziu, s-o găsească pentru a o putea îndepărta! Dacă ar fi aruncat exact acolo cadavrul din întâmplare şi nu ar fi întreprins apoi nimic, atunci ea ar fi fost de mult găsită.</p>
               <p>         Tăcu. Lucy o privea. După o scurtă pauză, Miss Marple continuă gânditoare:</p>
               <p>         — Trebuie să recunosc că a fost o crimă extraordinar de abil plănuită. Trebuie să fi fost pusă la punct cu foarte mare grijă. Un tren reprezintă ceva anonim. Dacă ar fi ucis femeia acolo unde locuia sau se afla, l-ar fi putut vedea cineva venind sau plecând. Dacă ar fi dus-o cu maşina undeva în provincie, cineva ar fi putut reţine numărul sau marca autoturismului. Dar un tren plin de străini care urcă sau coboară. Într-un vagon fără culoar, unde el se afla singur cu ea, afacerea era foarte simplă… mai ales, când te gândeşti că el plănuise precis totul mai departe. El cunoştea Rutherford Hall. Trebuie să-i fi cunoscut, cel puţin poziţia geografică, să fi ştiut că e situat deosebit de izolat, într-o oarecare măsură ca o insulă într-un oraş, înconjurată de liniile de cale ferată.</p>
               <p>         — Exact aşa şi este, spuse Lucy. Rutherford Hall este un anacronism, o reminiscenţă a trecutului. Viaţa trepidantă a oraşului se desfăşoară în jurul său, dar nu-l deranjează. Furnizorii îşi aduc, în zorii zilei, marfa şi asta-i tot.</p>
               <p>         — Să presupunem, aşadar, că ucigaşul a venit, în aceeaşi noapte, la Rutherford Hall. Era deja întuneric, când moarta a căzut din tren, şi nu avea de ce să se teamă că ar fi fost găsită până a doua zi.</p>
               <p>         — Nu, desigur că nu, fu de acord Lucy.</p>
               <p>         — Acum, în ce fel s-ar fi întors ucigaşul la locul crimei? Cu maşina? Ce drum putea să folosească?</p>
               <p>         Lucy se gândi:</p>
               <p>         — De-a lungul zidului unei fabrici e un drum cu gard viu, iar de partea cealaltă a lui se află terasamentul de cale ferată. Printr-un pasaj subteran se ajunge la o şosea care începe de la domeniul Rutherford Hall. El putea să meargă de-a lungul terasamentului, să ia cadavrul şi să-l târască până la maşină.</p>
               <p>         — Şi apoi, continuă Miss Marple, a dus-o într-un loc pe care îl alesese dinainte. Totul a fost minuţios plănuit, înţelegi? Şi nu cred că a îndepărtat moarta prea mult de Rutherford Hall, sau, în nici un caz, nu a dus-o prea departe. E posibil ca, mai apoi, s-o fi îngropat pe-acolo?</p>
               <p>         Se uită întrebătoare la Lucy.</p>
               <p>         — Da, răspunse Lucy pe gânduri. Dar nu a fost chiar aşa uşor, cum sună. Miss Marple încuviinţă dând din cap.</p>
               <p>         — N-o putea îngropa în parc. Ar fi fost prea mult de muncă şi s-ar fi observat uşor. Poate undeva, unde pământul era deja răscolit?</p>
               <p>         — Probabil, în grădina de la bucătărie, dar asta e aproape de căsuţa grădinarului. E bătrân şi cam surd… dar ar fi riscant.</p>
               <p>         — E vreun câine pe-acolo? întrebă Miss Marple.</p>
               <p>         — Nu.</p>
               <p>         — Atunci, poate luăm în consideraţie un şopron sau o clădire adiacentă?</p>
               <p>         — Asta ar fi mai uşor şi ar merge mai repede… Există o mulţime de clădiri vechi, care nu sunt folosite: cămări pentru veselă, ateliere, unde nu mai intră nimeni, cocini stricate pentru porci, hangare şi chestii de-astea.</p>
               <p>         Miss Marple dădu din cap afirmativ:</p>
               <p>         — Da, cred că este mult mai probabil.</p>
               <p>         Florence bătu la uşă şi apăru cu o tavă.</p>
               <p>         — Mă gândesc, conchise Miss Marple, să nu mai vorbim despre crimă cât timp servim ceaiul. Este o temă groaznică.</p>
               <p>         După ceai se ridicară.</p>
               <p>         — Începe să se întunece, remarcă Lucy. După câte mi-am dat seama până în prezent, nimeni de la Rutherford Hall n-ar putea fi criminalul pe care îl căutăm. Acolo locuiesc doar un bătrân, o femeie între două vârste şi un grădinar aproape surd.</p>
               <p>         — N-am zis că ar locui actualmente acolo, o corectă Miss Marple. M-am referit numai la faptul că trebuie să fie cineva care cunoaşte foarte bine Rutherford Hall. Dar despre asta am putea vorbi după ce veţi descoperi cadavrul.</p>
               <p>         — Păreţi pe deplin convinsă că îl voi găsi, zise Lucy. Eu nu sunt nici pe departe atât de optimistă.</p>
               <p>         — Sigur îl veţi găsi, draga mea Lucy. Sunteţi o fată atât de capabilă şi energică.</p>
               <p>         — Poate în unele privinţe, dar, în găsirea unui cadavru, n-am nici oexperienţă.</p>
               <p>         — Nu e nevoie de altceva decât de o bună cunoaştere a naturii umane, încercă Miss Marple s-o încurajeze.</p>
               <p>         Lucy o privi şi începu să râdă. Miss Marple îi zâmbi.</p>
               <p>         În după-amiaza următoare, Lucy se apucă sistematic de treabă.</p>
               <p>         A scotocit prin toate clădirile alăturate şi şoproanele, a scormonit mărăcinişurile care invadaseră vechile cocini pentru porci şi se uită în camera cazanelor de sub casă. Când auzi o tuse uscată, se îndreptă din şale. Bătrânul grădinar Hillman o privea dezaprobator.</p>
               <p>         — Aveţi grijă, domnişoară, să nu păţiţi ceva, o avertiză el. Scara nu e prea sigură. Aţi fost şi deasupra vestibulului şi nici acolo pardoseala nu e prea solidă.</p>
               <p>         Lucy se feri să se arate fâstâcită.</p>
               <p>         — Mă consideraţi, în mod sigur, foarte curioasă, îi zise râzând. Mă gândeam dacă în acest spaţiu nu s-ar putea face ceva… de pildă, să se cultive ciuperci sau altceva de genul ăsta. Totul lasă o impresie de neglijenţă.</p>
               <p>         — Asta depinde de stăpân. Nu vrea să dea nici un ban.</p>
               <p>         — Dar dacă s-ar investi nişte bani în reparaţii, ar fi recuperaţi foarte repede.</p>
               <p>         — Toate au decăzut prea mult. Ar trebui investită o sumă mare şi stăpânul n-ar consimţi niciodată. Se gândeşte numai la economii. De altfel, ştiu destul de precis ce se va petrece, când el nu va mai fi: tinerii domni vor vinde domeniul cât mai repede cu putinţă. Aşteaptă doar ca să-şi dea duhul. Am auzit spunându-se că vor pune mâna pe o frumoasă grămadă de bani, după ce el va muri.</p>
               <p>         — E chiar foarte bogat? întrebă Lucy.</p>
               <p>         — Galanteriile Crackenthorpe”? Aşa se numeşte firma. Bătrânul domn, tatăl domnului Crackenthorpe a înfiinţat-o. El ştia ce vroia. A făcut avere şi a construit casa asta. A băgat mulţi bani aici, dar nu era zgârcit. Nu avea nici o înclinaţie de a fi un zgârie-brânză. Cum se spune, a fost dezamăgit de ambii băieţi. Le-a dat o educaţie bună, i-a trimis la studii… la Oxford şi altele; a vrut să scoată din ei adevăraţi gentlemeni. Dar ei se ţineau mândri şi nu au dorit să intre în breaslă. Cel mai mic s-a căsătorit cu o actriţă şi a avut un accident de maşină pentru că o conducea beat. Cel mare, actualul proprietar, nu s-a înţeles cu tatăl său. A trăit mult în străinătate, a cumpărat o grămadă de statui păgâne şi le-a trimis pe rând acasă. Nu era aşa de zgârcit în tinereţe… asta l-a apucat mai târziu. Nu, nu aveţi cum să-i înţelegeţi pe el şi pe tatăl său.</p>
               <p>         Lucy îl asculta cu deosebit interes. Bătrânul se rezemase confortabil de perete şi manifesta mult chef să continue să-i relateze povestea familiei. Era clar că prefera să stea de vorbă decât să muncească.</p>
               <p>         — Bătrânul domn a murit înainte de război. Avea o fire de speriat. Nu suporta să fie contrazis.</p>
               <p>         — Şi când a murit, actualul domn Crackenthorpe a venit să locuiască aici?</p>
               <p>         — Da. El cu familia sa. Copiii erau deja mari.</p>
               <p>         — Dar… asta nu înseamnă înainte de primul război mondial?</p>
               <p>         — Nu, nu m-am referit la acela. El a murit în 1928.</p>
               <p>         Lucy îşi dădu seama că 1928 însemna tot „înainte de război”.</p>
               <p>         — Nu mai vreau să vă mai reţin din treabă, spuse Lucy. Nici eu nu mai am timp.</p>
               <p>         — Prea multe nu mai pot face, încercă grădinarul s-o reţină. Lumina e prea proastă, zise Hillman cu puţin entuziasm.</p>
               <p>         Dar Lucy nu se lăsă şi se întoarse în casă. O găsi pe Emma Crackenthorpe în hol citind o scrisoare. Tocmai sosise cu poşta de după-amiază.</p>
               <p>         — Mâine vine nepotul meu, o anunţă ea. Îşi aduce un prieten de şcoală. Camera lui Alexander e deasupra vestibulului. În cea de-alături va locui James Stoddart-West. Folosesc baia de vizavi.</p>
               <p>         — Bine, domnişoară Crackenthorpe. Voi avea grijă să fie pregătite camerele.</p>
               <p>         — Vor sosi înainte de prânz, adăugă Emma şovăitoare. Cred că vor fi tare flămânzi.</p>
               <p>         — Aşa cred şi eu, îi dădu Lucy dreptate. Ce ziceţi de o friptură de vacă şi tort de mere trampat cu sirop?</p>
               <p>         — Lui Alexander îi place mult tortul însiropat.</p>
               <p>         Băieţii veniră în dimineaţa următoare. Amândoi aveau părul îngrijit pieptănat, figuri angelice bănuitoare şi maniere minunate. Alexander Eastley era blond, cu ochi albaştri, Stoddart-West era brunet şi purta ochelari.</p>
               <p>         În timpul prânzului au discutat, în mod serios, despre diferite evenimente din lumea sportului, de parcă vorbeau de science fiction. Lăsau impresia unor profesori respectabili care tratau aspecte ale culturilor preistorice. În comparaţie cu ei, Lucy se simţea tânără.</p>
               <p>         După ce strânse masa şi spălă vasele, Lucy ieşi la aer. Îi auzi pe băieţi zburdând pe peluză. O luă şi ea din loc. Apoi se abătu de la drum să caute pe sub nişte tufe dese de rododendroni. Dădu frunzele într-o parte şi se uită sub ele. Aşa merse de la un pâlc la altul. Pe când cerceta din nou pe sub unul, ajutându-se cu bastonul ei de golf, se trezi deodată cu amândoi.</p>
               <p>         — Căutaţi ceva, domnişoară Eyelesbarrow? întrebă politicos Alexander Eastley.</p>
               <p>         — O minge de golf, răspunse imediat Lucy. Mai bine zis, mai multe mingii de golf. Am exersat puţin după-amiezile şi am pierdut o mulţime. M-am gândit că astăzi ar trebui, în sfârşit, să mă apuc să le caut.</p>
               <p>         — Dorim să vă ajutăm, spuse Alexander amabil.</p>
               <p>         — Foarte drăguţ din partea voastră, dar mă gândeam că jucaţi fotbal.</p>
               <p>         — Nu poţi juca fotbal tot timpul, fu de părere Stoddart-West. Te încingi prea tare. Vă place golful?</p>
               <p>         — Îmi place sportul acesta foarte mult, dar am puţine ocazii să exersez.</p>
               <p>         — Pot să-mi închipui. Desigur, aveţi multă treabă. Mai şi gătiţi, nu-i aşa?</p>
               <p>         — Da.</p>
               <p>         — Dumneavoastră aţi pregătit masa de prânz?</p>
               <p>         — Da. V-a plăcut ceea ce aţi mâncat?</p>
               <p>         — Deosebit de mult, îi mărturisi cu convingere Alexander.</p>
               <p>         — Ar trebui să-mi spuneţi ce preferaţi mai mult să mâncaţi?</p>
               <p>         — Am putea servi o dată mere cu bezele? Îmi plac cel mai mult.</p>
               <p>         — Desigur.</p>
               <p>         Alexander oftă mulţumit.</p>
               <p>         — Sub scară există un set de golf, zise el. Am putea stabili trasee pe peluză. Ce părere ai, Stoddart?</p>
               <p>         — Splendid! răspunse Stoddart-West.</p>
               <p>         Încurajaţi de Lucy, se duseră să ia setul de golf. Când se întoarse mai târziu spre casă, Lucy îi găsi ocupându-se cu tot zelul să stabilească traseele de joc, deşi nu erau de acord cu plasarea numerelor.</p>
               <p>         — Vrem să facem găuri mari şi mai mici, spuse Stoddart-West. Tare păcat că numerele sunt aşa de ruginite. Abia se pot vedea.</p>
               <p>         — Aveţi nevoie de nişte vopsea albă, propuse Lucy. Poate le vopsiţi mâine.</p>
               <p>         — Bună idee! Alexander se lumină la faţă. Cred că în „Şopronul cel lung” se află vreo cutie cu vopsele, pe care zugravii au lăsat-o acolo, în vacanţa trecută. Vreţi să vedem?</p>
               <p>         — Care este „Şopronul cel lung”? întrebă Lucy.</p>
               <p>         Alexander indică o clădire de piatră joasă, întinsă, aflată în apropierea drumului din spate, nu prea departe de casă.</p>
               <p>         — E foarte vechi. De fapt nu e nici un fel de şopron, îi explică Alexander. Dar, poate a fost vreodată unul şi s-a păstrat numele de „Şopronul cel lung”. Bunicul zice că datează din era elisabetană, din secolul al 16-lea, dar ăsta e doar un basm. A aparţinut fostei case de pe moşie, care se afla iniţial aici, până când străbunicul meu a dărâmat-o şi în locul acesteia a construit casa asta nouă îngrozitoare.</p>
               <p>         După o scurtă pauză continuă:</p>
               <p>         — În „Şopronul cel lung” sunt adăpostite multe din lucrurile pe care bunicul le-a colecţionat în străinătate şi le-a trimis acasă, când era încă tânăr. Majoritatea arată într-adevăr înfiorător. Dar veniţi, să vă uitaţi măcar o dată!</p>
               <p>         Lucy era bucuroasă să-i însoţească pe băieţi.</p>
               <p>         Clădirea avea o uşă grea, de stejar.</p>
               <p>         Alexander întinse în sus mâna şi luă cheia, care atârna de un cui, ascunsă de iederă. O băgă în broască, împinse uşa şi intrară toţi trei.</p>
               <p>         Când privi în jur, prima impresie pe care Lucy şi-o făcu a fost că se afla într-un muzeu uimitor de urât. Două busturi din marmoră ale unor împăraţi romani se holbau cu ochi de piatră. Lângă un perete se găsea un sarcofag din perioada de declin greco-romană. Lângă el, o Venus goală pe un soclu îşi strângea faldurile veşmântului. În afara acestor opere de artă, se vedeau depozitate scaune şi mese, tot felul de lucruri ca o maşină de cusut de mână ruginită, două găleţi vechi, o pereche de perne de automobil mâncate de molii, o bancă din fier, vopsită în verde pentru grădină, care îşi pierduse un picior.</p>
               <p>         — Mi se pare că acolo, în colţ, văzusem vopseaua, zise Alexander nesigur.</p>
               <p>         Dădu la o parte o perdea zdrenţuită. Într-adevăr găsiră două cutii devopsele, pensule uscate şi înţepenite.</p>
               <p>         — Pentru ca pensulele să poată fi iar folosite e nevoie de terebentină, spuse Lucy.</p>
               <p>         Nu găsiră terebentină, dar băieţii se hotărâră ce să ia şi Lucy îi încurajă. Poate se vor îndeletnici o vreme cu vopsirea numerelor de golf.</p>
               <p>         — Aici ar trebui odată făcut ordine în mod temeinic, murmură ea.</p>
               <p>         — Nu-mi fac griji pentru asta, zise Alexander. Este încă prea devreme ca şopronul să trebuiască a fi folosit la ceva.</p>
               <p>         — Să atârn cheia din nou, afară de cui? Acolo stă întotdeauna?</p>
               <p>         — Da. Aici nu-i nimic de furat. Pe cine l-ar interesa obiectele alea groaznice de marmoră? Şi apoi, cântăresc sigur o tonă.</p>
               <p>         Lucy îi dădu dreptate. Nu putea să nu se minuneze de gusturile imposibile ale domnului Crackenthorpe. Părea să se fi lăsat condus de un instinct infailibil în alegerea celor mai proaste „opere de artă” din diferite perioade.</p>
               <p>         Când băieţii plecară să-şi ia bicicletele, Lucy privi gânditoare în jur şi ochii i se opriră asupra sarcofagului.</p>
               <p>         Aşadar un sarcofag…</p>
               <p>         Deodată i se păru cât de stătut mirosea în acest „muzeu”. Evident, aici nu se aerisise de mult timp.</p>
               <p>         Cercetă sarcofagul mai de aproape. Era închis cu un capac greu. Lucy stătea şi se gândea.</p>
               <p>         În cele din urmă, luă o hotărâre. Se duse la bucătărie, apucă un drug de fier şi se întoarse la şopron.</p>
               <p>         Nu a fost o treabă uşoară, dar Lucy s-a străduit cu îndârjire să ridice puţin capacul, ceea ce până la urmă a reuşit.</p>
               <p>         Când deschizătura a fost suficient de mare, Lucy s-a uitat în interior şi a văzut ceea ce conţinea…</p>
            </div>
            <div type="div2">
               <head>         Capitolul VI</head>
               <p>         Câteva minute mai târziu, foarte palidă, Lucy părăsi „Şopronul cel lung”, închise uşa şi atârnă cheia la loc de cui.</p>
               <p>         Se grăbi spre hangar, îşi luă maşina, conduse până la poştă, parcă, intră în cabină şi formă un număr de telefon.</p>
               <p>         — Aş putea vorbi cu Miss Marple?</p>
               <p>         — Se odihneşte deja. Sunteţi domnişoara Eyelesbarrow?</p>
               <p>         — Da.</p>
               <p>         — Nu pot s-o deranjez, domnişoară. Exclus! Bătrâna doamnă are nevoie de odihnă.</p>
               <p>         — Trebuie s-o treziţi. E ceva urgent.</p>
               <p>         — Nu cred…</p>
               <p>         — Vă rog, faceţi imediat aşa cum vă spun.</p>
               <p>         Când vroia, Lucy putea vorbi pe un ton oţelit. Florence se supuse vocii ei autoritare.</p>
               <p>         Deodată se auzi vocea lui Miss Marple:</p>
               <p>         — Da, Lucy?</p>
               <p>         — Aţi avut dreptate, îi spuse Lucy, după o scurtă şovăială. Am găsit-o.</p>
               <p>         — Cadavrul unei femei?</p>
               <p>         — Da. Cadavrul unei femei într-o haină de blană. Zace într-un sarcofag de piatră într-un şopron care foloseşte combinat ca depozit şi muzeu de artă. Chiar în apropierea casei. Ce trebuie să fac acum? Să anunţ poliţia?</p>
               <p>         — Da. Trebuie să anunţaţi poliţia. Imediat!</p>
               <p>         — Dar ce să le spun? Primul lucru pe care o să mă întrebe va fi cum de mi-a venit ideea să ridic capacul unui sarcofag din piatră de vreo câteva zeci de kilograme. Trebuie să găsesc vreun motiv?</p>
               <p>         — Nu, cel mai bine… sau mult mai bine ar fi să le spuneţi întregul adevăr, răspunse Miss Marple.</p>
               <p>         — Şi despre dumneavoastră?</p>
               <p>         — Fireşte. Despre toate.</p>
               <p>         Împotriva voinţei sale, lui Lucy îi venea să râdă:</p>
               <p>         — Pentru mine asta e foarte simplu, zise ea, dar cei de la poliţie nu or să creadă aşa uşor.</p>
               <p>         Puse receptorul la loc, aşteptă o clipă, după care sună la postul de poliţie.</p>
               <p>         — Tocmai am descoperit la Rutherford Hall un cadavrul. Se află într-un sarcofag în aşa-numitul „Şopron lung”.</p>
               <p>         — Poftim? Ce spuneţi acolo?</p>
               <p>         Lucy repetă cele spuse şi, aşa cum se aştepta să sune următoarea întrebare, îşi declară numele.</p>
               <p>         Apoi se întoarse la Rutherford, îşi parcă maşina în hangar şi intră în casă.</p>
               <p>         În hol rămase o clipă pe loc şi se gândi.</p>
               <p>         Apoi dădu din cap hotărâtă şi se îndreptă spre bibliotecă, unde domnişoara Crackenthorpe tocmai îşi ajuta tatăl să dezlege cuvinte încrucişate din „Times”.</p>
               <p>         — Pot să vă vorbesc o secundă, domnişoară Crackenthorpe?</p>
               <p>         Emma clipi. Avea o expresie speriată. Deşi probabil se temea, Lucy vroia să-i spună considerând ca fiind de datoria ei.</p>
               <p>         — Cu mine vorbeşti, fată! exclamă iritat bătrânul domn Crackenthorpe.</p>
               <p>         Lucy i se adresă Emmei:</p>
               <p>         — Aş dori să vă vorbesc numai dumneavoastră, singură.</p>
               <p>         — Ce s-a întâmplat? Vorbiţi să aud şi eu!</p>
               <p>         Emma se ridică şi se îndreptă spre uşă.</p>
               <p>         — O clipă, tată!</p>
               <p>         — Ce obrăznicie! explodă domnul Crackenthorpe.</p>
               <p>         Emma ieşi în hol, Lucy o urmă şi închise uşa după ea.</p>
               <p>         — Despre ce e vorba? întrebă Emma. Dacă aveţi prea mult de lucru, acum că băieţii sunt aici, aş putea să vă ajut şi…</p>
               <p>         — Nu e vorba de asta. N-am vrut să vorbesc în prezenţa tatălui dumneavoastră, deoarece ştiu că este bolnav. Şocul ar putea avea urmări grave pentru el. Tocmai am găsit cadavrul unei femei ucise în sarcofagul din „Şopronul cel lung”.</p>
               <p>         Emma Crackenthorpe se holbă la ea, nevenindu-i să creadă.</p>
               <p>         — În sarcofag? O femeie ucisă? Dar este absolut imposibil!</p>
               <p>         — Mă tem că ăsta e adevărul. Am anunţat la poliţie. Cei de-acolo ar trebui să sosească în orice moment.</p>
               <p>         Emma se înroşi uşor.</p>
               <p>         — Ar fi trebuit să-mi spuneţi mie mai întâi… şi apoi să telefonaţi la poliţie.</p>
               <p>         — Scuzaţi-mă!</p>
               <p>         — N-am auzit când aţi telefonat… Privirea Emmei se îndreptă spre telefonul care se afla pe masa din hol.</p>
               <p>         — Am sunat de la poştă.</p>
               <p>         — Ce ciudat! De ce nu de-aici?</p>
               <p>         Lucy se gândi repede la un răspuns:</p>
               <p>         — M-am temut că băieţii ar putea fi prin apropiere şi m-ar auzi. De aceea nu am vrut să telefonez din hol.</p>
               <p>         — Da… desigur… Înţeleg… vin? Vreau să zic cei de la poliţie?</p>
               <p>         — Au şi sosit, anunţă Lucy, căci tocmai atunci se oprise, în faţa uşii de la intrare, o maşină scrâşnind din frână, cu sirena ţiuind în toată casa.</p>
               <p>         — Scuzaţi-mă… regret nespus că a trebuit să vă cer aşa ceva, spuse comisarul de poliţie Bacon.</p>
               <p>         O sprijini de braţ pe Emma Crackenthorpe, când părăsiră împreună „Şopronul cel lung”. Era albă la faţă, arăta bolnavă, dar mergea ţinându-se dreaptă.</p>
               <p>         — Sunt sigură că n-am mai văzut-o niciodată pe femeia aceea.</p>
               <p>         — Vă suntem foarte recunoscători, domnişoară Crackenthorpe. Asta e totceea ce doream să ştiu. Poate ar fi bine să vă culcaţi!</p>
               <p>         — Trebuie să mă duc la tata. I-am telefonat doctorului Quimper, de îndată ce am auzit de problema asta. Medicul e acum la el.</p>
               <p>         Doctorul Quimper ieşea din bibliotecă tocmai când ei treceau prin hol. Era un bărbat înalt, cu o înfăţişare foarte robustă, cu o fire deschisă, degajată, naturală, pe care pacienţii săi o preţuiau foarte mult.</p>
               <p>         El şi comisarul se salutară cu o înclinare a capului.</p>
               <p>         — Domnişoara Crackenthorpe a avut de îndeplinit o datorie dură, neplăcută, zise Bacon.</p>
               <p>         — Curajos din partea dumneavoastră, domnişoară Emma, o lăudă medicul, bătând-o uşor cu mâna pe umăr. Puteţi suporta multe, asta am ştiut întotdeauna.</p>
               <p>         Emma îi zâmbi recunoscătoare şi intră în bibliotecă.</p>
               <p>         — Femeia asta este o comoară, observă doctorul, uitându-se în urma ei. Păcat că nu s-a căsătorit! Ispăşeşte faptul că are singura fire de femeie într-o familie formată numai din bărbaţi. Cealaltă soră s-a eliberat şi s-a căsătorit când avea – dacă nu greşesc – şaptesprezece ani. Domnişoara Emma ar fi fost o soţie şi o mamă excelentă.</p>
               <p>         — Ţine prea mult la tatăl ei bolnav, spuse comisarul Bacon.</p>
               <p>         — Nu ţine peste măsură la el, dar are instinctul anumitor femei care se străduiesc să-i facă fericiţi pe bărbaţii din familie. Ştie că tatălui îi place să pretindă că e bolnav, aşa că îl lasă să-şi joace rolul şi se poartă cu el de parcă ar fi suferind. Şi pe fraţii ei ştie cum să-i ia. Aceştia pun mare preţ pe judecata ei. O, da, este o femeie foarte înţeleaptă. Dar, spuneţi-mi, domnule comisar, aveţi nevoie de mine? Aţi dori să văd şi eu cadavrul, după ce Johnstone a terminat cu el? (Johnstone era medicul legist). Poate că a fost pacienta mea!</p>
               <p>         — Da, chiar v-aş ruga să vedeţi moarta, domnule doctor. Dorim, în mod firesc, să încercăm s-o identificăm. Este absolut exclus să-l deranjăm pe bătrânul domn Crackenthorpe? Ar fi pentru el o lovitură prea puternică?</p>
               <p>         — Lovitură? Dimpotrivă! N-o să mi-o ierte niciodată, nici dumneavoastră, nici mie, dacă nu-l lăsăm să arunce o privire în sarcofag. Este foarte nerăbdător. Este cea mai senzaţională poveste care i s-a întâmplat în ultimii cincisprezece ani sau mai mult… şi nu-l costă nimic.</p>
               <p>         — Chiar nu este serios bolnav?</p>
               <p>         — Are şaptezeci şi doi de ani, răspunse doctorul. Asta e realmente de ceea ce suferă. Face, uneori, crize de reumatism. Dar cine nu le are? Le numeşte inflamaţii ale încheieturilor, artrită. După ce mănâncă simte, câteodată, palpitaţii – ceea ce, în fond, nu e de mirare – şi de aceea afirmă că e bolnav de inimă. Dar, haideţi! Să vedem cadavrul. Mă aşteaptă o privelişte dezolantă?</p>
               <p>         — Johnstone apreciază că femeia trebuie să fie moartă deja de două-trei săptămâni.</p>
               <p>         — Aşadar, foarte dezolant.</p>
               <p>         Doctorul se apropie de sarcofag şi privi înăuntru cu o curiozitate profesională. Ceea ce numise „privelişte dezolantă” nu păru să-l tulbure într-atât.</p>
               <p>         — N-am mai văzut-o niciodată. Nu a fost pacienta mea. Nici nu-mi amintesc s-o fi întâlnit vreodată în Brackhampton. Odată trebuie să fi arătat foarte bine.</p>
               <p>         Ieşiră din nou la aer curat. Doctorul Quimper se uită la „Şopronul cel lung”.</p>
               <p>         — Aşadar, aici aţi găsit-o. Într-un sarcofag! Fantastică idee! Cine a descoperit-o?</p>
               <p>         — Domnişoara Lucy Eyelesbarrow.</p>
               <p>         — Noua servitoare? Dar cum de i-a venit să cotrobăie în sarcofag?</p>
               <p>         — Tocmai asta mă gândesc s-o întreb, răspunse comisarul Bacon furios. Dar să revenim la domnul Crackenthorpe: doriţi…?</p>
               <p>         — Am să-l aduc.</p>
               <p>         Domnul Crackenthorpe, înfăşurat cu un şal, sosi cu paşi destul de iuţi, însoţit de doctor.</p>
               <p>         — Scandalos! mârâia el tare. Pur şi simplu, scandalos! Am adus sarcofagul de la Florenţa. Trebuie să fi fost prin 1908 sau 1909.</p>
               <p>         — Adunaţi-vă puterile! îl avertiză doctorul. Ceea ce se află în faţa dumneavoastră nu este plăcut.</p>
               <p>         — Oricât de bolnav aş fi, trebuie, totuşi, să-mi fac datoria, nu-i aşa?</p>
               <p>         O foarte scurtă vizită la „Şopronul cel lung” îi fu suficient. Cu o grabă vizibilă părăsi locul neprimitor.</p>
               <p>         — N-am văzut-o niciodată în viaţa mea! spuse. De-a dreptul scandalos!</p>
               <p>         Se întoarseră cu toţii spre casă.</p>
               <p>         După ce Lucy conduse poliţia în „Şopronul cel lung” şi îi înştiinţa pe scurt despre descoperirea sa, se retrase discret în fundal. Nu-şi făcea nici o iluzie că pentru ea problema se încheiase. Se înţelegea de la sine că poliţia nu terminase, în nici un caz, cu ea.</p>
               <p>         Tocmai sfârşise pregătirile de pus cartofii la fiert, când fu anunţată că inspectorul Bacon ar dori să-i vorbească. Puse deoparte castronul mare cu apă sărată în care se aflau feliile de cartofi şi-l urmă pe poliţistul care o conduse la comisar. La invitaţia acestuia, luă loc şi răspunse liniştită la întrebări.</p>
               <p>         Îşi spuse numele, adresa din Londra şi adăugă de la ea:</p>
               <p>         — Vă voi da nişte nume şi adrese unde am lucrat ca să vă puteţi informa despre mine, dacă doriţi să ştiţi mai multe.</p>
               <p>         Bacon a fost impresionat de aceste nume: printre ele erau un amiral, un rector al Colegiului Oxford şi o doamnă de la curtea regală.</p>
               <p>         — Aşadar, domnişoară Eyelesbarrow, v-aţi dus în aşa-numitul „Şopron lung” după nişte vopsea. E adevărat? Şi după ce aţi luat vopseaua, aţi intrat în bucătărie, aţi găsit o rangă de fier, aţi ridicat capacul sarcofagului şi aţi descoperit cadavrul. Ce aţi căutat, de fapt, în sarcofag?</p>
               <p>         — Un cadavru, răspunse Lucy.</p>
               <p>         — Aţi căutat un cadavru şi… l-aţi găsit! Nu este, oare, asta o poveste uimitoare?</p>
               <p>         — O, da, este o poveste uimitoare. Poate ar trebui să vă explic toateproblemele.</p>
               <p>         — Chiar vă rog!</p>
               <p>         Lucy îi povesti exact toate întâmplările care o conduseseră la extraordinara ei descoperire.</p>
               <p>         Comisarul rezumă relatarea ei şi spuse din cale afară de indignat:</p>
               <p>         — Deci aţi fost angajată de o doamnă mai în vârstă şi v-aţi asumat misiunea să vă luaţi o slujbă în casa aceasta ca să căutaţi un cadavru? E corect?</p>
               <p>         — Da.</p>
               <p>         — Cine este această doamnă în vârstă?</p>
               <p>         — Miss Jane Marple. In prezent locuieşte la Brackhampton, Madison Road nr.4.</p>
               <p>         Comisarul îşi notă datele.</p>
               <p>         — Şi vă aşteptaţi ca eu să cred bazaconia asta?</p>
               <p>         Lucy rosti blând:</p>
               <p>         — De fapt, nu, până când nu vorbiţi cu Miss Marple şi nu obţineţi de la ea confirmarea faptelor.</p>
               <p>         — Desigur că voi sta de vorbă cu ea. Trebuie să fie cu adevărat ţicnită.</p>
               <p>         Lucy şi-a propus să fie atentă ce face, deoarece, în fond, nu era vorba de vreun semn de slăbiciune spirituală, din moment ce se dovedise că avusese dreptate. În loc de asta spuse:</p>
               <p>         — Ce v-aţi gândit să-i spuneţi domnişoarei Crackenthorpe? Despre mine, vreau să zic?</p>
               <p>         — De ce mă întrebaţi?</p>
               <p>         — În ceea ce o priveşte pe Miss Marple, i-am îndeplinit însărcinarea, căci am găsit cadavrul pe care-l căutam la dorinţa ei. Dar sunt încă în slujba domnişoarei Crackenthorpe, sunt doi băieţi înfometaţi în casă şi, probabil, curând, vor apărea şi alţi membri ai familiei, după ceea ce s-a petrecut aici. Are nevoie de ajutor în gospodărie. Dacă îi povestiţi acum că mi-am luat slujba deoarece vroiam să caut un cadavru, atunci e foarte posibil să mă concedieze. Nu-i spuneţi, ca să-mi fac mai departe datoria şi să-i fiu utilă.</p>
               <p>         Comisarul o privi străpungând-o cu privirea.</p>
               <p>         — Deocamdată nu am să menţionez încă nimic nimănui despre afacerea asta. Vă promit să nu încep cercetările. Desigur, trebuie să ţin seama că dumneavoastră aţi descoperit totul.</p>
               <p>         Lucy se ridică.</p>
               <p>         — Vă mulţumesc. Atunci mă întorc la bucătărie şi îmi văd mai departe de treabă, ca şi cum nu s-ar fi întâmplat nimic.</p>
            </div>
            <div type="div2">
               <head>         Capitolul VII</head>
               <p>         — Cel mai bine ar fi să chemăm Scotland Yardul aici. Ce părere aveţi, Bacon?</p>
               <p>         Şeful poliţiei se uită întrebător la comisarul Bacon.</p>
               <p>         — Femeia nu provine din regiunea noastră, sir, răspunse el. Avem un temei să credem – lenjeria ei stă martoră – că e, probabil, străină. Normal, adăugă el repede, deocamdată, n-am să fac cunoscut nimic. O păstrăm pentru noi până după autopsie.</p>
               <p>         Comandantul încuviinţă.</p>
               <p>         — Stabilirea cauzei decesului din partea modicului legist va fi doar o formalitate?</p>
               <p>         — Da. Am vorbit cu medicul legist.</p>
               <p>         — Pentru când este programată?</p>
               <p>         — Pentru mâine. După câte aud, vor apare şi ceilalţi membri ai familiei Crackenthorpe la constatarea cauzei decesului. S-ar putea ca vreunul dintre ei să identifice moarta. Aşa că vor fi cu toţii aici.</p>
               <p>         Se uită pe o listă ne care o avea în mână.</p>
               <p>         — Harold Crackenthorpe, care joacă un anume rol de businessman la Londra. Alfred – nu ştiu exact cu ce se îndeletniceşte de fapt. Cedric – singurul din familie care trăieşte în străinătate. E pictor! Comisarul rosti cuvântul acesta pe un ton care exprima dezaprobarea faţă de asemenea persoane. Comandantul râse încet, pe sub mustaţă.</p>
               <p>         — Nu există deci nici un motiv să se presupună că familia Crackenthorpe ar putea avea ceva de-a face cu omorul, nu-i aşa? întrebă el.</p>
               <p>         — Nu, cu excepţia faptului că moarta a fost găsită pe pământul şi domeniul lor, răspunse comisarul Bacon. Desigur, există posibilitatea ca „artistul” familiei să identifice moarta. Dar ce se poate spune despre relatarea aceasta smintită referitoare la cele văzute a se fi petrecut în compartimentul din tren.</p>
               <p>         — Da, adevărat. Aţi stat de vorbă cu bătrâna doamnă… cum se numeşte? Aruncă o privire pe o listă ce se afla în faţa sa. Miss Marple?</p>
               <p>         — Da. Ţine cu insistenţă la povestea ei. Dacă este într-o ureche sau nu, asta nu ştiu, dar susţine, cu seriozitate, că prietena sa a văzut totul cu adevărat. Sunt totuşi de părere că nu ar fi aiureli pe care le inventează, cu plăcere, doamnele mai în vârstă, ca de exemplu, că ar fi văzut în grădină farfurii zburătoare sau spioni ruşi în biblioteca de unde împrumută cărţi. Dar un lucru este cât se poate de clar: a angajat-o, într-adevăr, pe tânăra, care e servitoare aici, cu misiunea de a căuta cadavrul. Şi domnişoara şi-a dus sarcina la bun sfârşit.</p>
               <p>         — Şi ea a găsit, cu adevărat, un cadavru, sublinie comandantul. Pe cuvânt, este o poveste cu totul neobişnuită. Marple, Miss Jane Marple – numele mi-e cunoscut de undeva… În orice caz, voi lua legătura cu Scotland Yardul.Cred că aveţi dreptate când susţineţi că nu e vorba de un caz care să aibă de-a face numai cu localnicii… dar n-am vrea ca asta să fie încă de pe acum cunoscut. Deocamdată să spunem presei cât mai puţin cu putinţă.</p>
               <p>         Stabilirea cauzei decesului de către medicul legist a fost o pură formalitate. Nu a găsit pe nimeni care ar fi putut identifica moarta. Lucy a trebuit să relateze cum găsise cadavrul şi expertiza medicală a fost: moarte prin strangulare. După aceea procedurile s-au terminat.</p>
               <p>         Era o zi rece, vântoasă. Familia Crackenthorpe a părăsit sala, în care avusese loc stabilirea cauzei decesului. Cu toţii erau cinci: Emma, Cedric, Harold, Alfred şi Bryan Eastley, soţul fiicei moarte, Edith. Se mai aflau domnul Wimborne, şeful firmei de avocaţi, care se ocupa de problemele juridice ale familiei Crackenthorpe. Îşi dăduse osteneala să vină de la Londra numai ca să fie de faţă la expertiza medicală. Micul grup rămase o clipă îngheţat, pe trotuar. Se adunase o grămadă de oameni, care nu puteau fi ignoraţi; fuseseră atraşi de ştirile picante despre „Cadavrul din sarcofag”, puse în circulaţie atât de presa londoneză cât şi de cea locală.</p>
               <p>         Un murmur trecu prin mulţime: Uite-i…</p>
               <p>         Emma spuse nerăbdătoare:</p>
               <p>         — Am vrea să plecăm de-aici!</p>
               <p>         Maşina mare închiriată – un Daimler – apăru. Emma se urcă şi îi făcu semn şi Lucyei. Urmară domnii Wimborne, Cedric şi Harold. Bryan Eastley spuse: îl iau pe Alfred în maşina mea. Şoferul închise portiera şi Daimlerul era pe punctul de a porni când Emma strigă:</p>
               <p>         — Opreşte! Uite-i şi pe băieţi!</p>
               <p>         Băieţii nu luaseră în seamă protestele ei energice de a rămâne la Rutherford Hall şi acum se iviseră, brusc, rânjind cu gura până la urechi.</p>
               <p>         — Am venit cu bicicletele, le explică Stoddart-West. Poliţistul a fost foarte cumsecade. Ne-a lăsat să intrăm în sală, unde a trebuit să rămânem mai în spate. Sper să nu vă supăraţi, domnişoară Crackenthorpe, adăugă el politicos.</p>
               <p>         — Nu se supără deloc, răspunse Cedric în locul surorii sale. O dată eşti tânăr. Aţi fost pentru prima oară la o astfel de expertiză?</p>
               <p>         — A fost destul de dezamăgitor, zise Alexander. Totul s-a desfăşurat atât de rapid.</p>
               <p>         — Nu putem sta şi pălăvrăgi aici, se supără Harold. S-a adunat o mulţime de oameni. Poftim, şi fotografi!</p>
               <p>         Spuse câteva cuvinte şoferului şi maşina porni. Băieţii făcură semn cu mâna.</p>
               <p>         — Totul a mers prea repede! remarcă Cedric. Asta cred ei, copii fără minte! Abia acum începe totul.</p>
               <p>         — E foarte neplăcut. Cât se poate de neplăcut, observă Harold. Mă tem…</p>
               <p>         Îl privea pe domnul Wimborne, care-şi strângea buzele subţiri şi clătina dezgustat din cap.</p>
               <p>         — Sper, spuse el cumpănindu-şi cuvintele, că întreaga afacere îşi va găsi curând o explicaţie mulţumitoare. Poliţia îşi cunoaşte meseria. Cu toate acestea trebuie să vă mărturisesc că Harold are dreptate – este o întâmplare cât sepoate de nefericită.</p>
               <p>         În timp ce vorbea, se uita la Lucy şi în privirea sa se putea citi, în mod clar, neîncrederea: „Dacă această tânără n-ar fi scotocit pe-acolo, pe unde nu avea ce căuta, nu s-ar fi întâmplat toate astea” părea el să spună.</p>
               <p>         Lui Harold Crackenthorpe i se transmise acest sentiment, sau o impresie foarte asemănătoare:</p>
               <p>         — Apropo… domnişoară… hm… domnişoară Eyelesbarrow, ce v-a determinat, în fond, să vă uitaţi în sarcofag?</p>
               <p>         Lucy se minunase, deja, în tăcere, cum de nici un membru al familiei nu avusese încă ideea s-o descoasă despre asta. Se aşteptase să fie prima întrebare pe care aveau să i-o pună cei de la poliţie.</p>
               <p>         Cedric, Emma, Harold şi domnul Wimborne îşi îndreptară ochii spre ea.</p>
               <p>         Normal, îşi avea de mult timp pregătit răspunsul.</p>
               <p>         — De fapt, spuse ea puţin cam tărăgănat, nici eu însămi nu prea ştiu… Am simţit nevoia ca muzeul, sau cum trebuie să-l numesc, să fie odată orânduit şi curăţat temeinic. Şi mi-a venit deodată – făcu o scurtă pauză – am depistat un miros ciudat şi cât de poate de neplăcut…</p>
               <p>         Ea calculase bine. Toţi au fost de acord, când i-au auzit mărturisirea, că mirosul îi trezise pe bună dreptate închipuiri neplăcute…</p>
               <p>         — Da, da, normal, murmură domnul Wimborne, trei săptămâni, a spus medicul legist… Cred că am face cu toţii mai bine să nu ne mai gândim la amănunte. O privi pe Emma, care devenise foarte palidă, încercând s-o îmbărbăteze. Nu uitaţi, continuă el, că acea tânără nefericită nu a avut nimic de-a face cu niciunul dintre voi.</p>
               <p>         — Cum puteţi fi aşa sigur de asta? întrebă Cedric.</p>
               <p>         Lucy Eyelesbarrow îl studie interesată. Deosebirea puternică dintre cei trei fraţi era izbitoare. Cedric – un bărbat înalt, avea o faţă pământie, brăzdată de vreme şi păr negru neîngrijit. Venise neras de la aeroport şi, chiar după ce se răsese pentru a merge la constatarea cauzei decesului, purta aceleaşi haine în care sosise şi care păreau a fi singurele pe care le poseda: pantaloni vechi din flanel gri şi un sacou cârpit, destul de uzat. Arăta ca un artist boem coborât de pe scenă.</p>
               <p>         Fratele său, Harold, era, spre deosebire de el, întruchiparea perfectă a unui gentleman din City şi a directorului unei importante firme comerciale. Era înalt, cu o purtare foarte corectă. Părul său negru începuse să albească pe la tâmple şi avea mustaţă. Purta un costum închis, ce-i stătea impecabil şi la care îşi asortase o cravată gri, de nuanţa perlei. Arăta ceea ce reprezenta: un om de afaceri inteligent, de succes. Acum tocmai observa pe un ton rece:</p>
               <p>         — Zău, Cedric, mi se pare o remarcă foarte nepotrivită.</p>
               <p>         — Nu înţeleg de ce? Totuşi, moarta a fost găsită în şopronul nostru. Cum de a ajuns acolo?</p>
               <p>         Domnul Wimborne tuşi…</p>
               <p>         — Probabil a venit… hm… la o întâlnire, opină el. După câte aud, era în general cunoscut faptul că cheia atârna de un cui deasupra uşii.</p>
               <p>         În tonul lui se distingea clar că nici el nu credea într-o asemeneaîntâmplare. Suna aşa de evident încât Emma, scuzându-se, spuse:</p>
               <p>         — Deoarece în „Şopronul cel lung” nu se află nimic care ar putea fi furat, lăsăm cheia în cui. Ni se pare mai comod şi n-am văzut de ce ar fi trebuit să schimbăm acest obicei…</p>
               <p>         Vorbise mecanic, ca şi cum gândurile îi călătoreau în altă parte.</p>
               <p>         Cedric o întrebă uimit:</p>
               <p>         — Ce s-a întâmplat, surioară? Te supără ceva?</p>
               <p>         Harold se încruntă şi remarcă iritat:</p>
               <p>         — Cum poţi să întrebi aşa ceva, Cedric!</p>
               <p>         — E firesc. O tânără, necunoscută nouă, a fost ucisă în „Şopronul cel lung” (ceea ce sună a melodramă victoriană) şi, bineînţeles, că Emma a avut un şoc când a auzit. Dar ea a fost întotdeauna o fată înţelegătoare… de aceea nu prea înţeleg de ce se frământă din cauza asta. Până la urmă te obişnuieşti cu toate.</p>
               <p>         — Păi tocmai, la unii oameni durează mai mult până când se obişnuiesc cu o crimă, ceea ce nu pare să fie cazul cu tine, răspunse acru Harold. Mă tem că o crimă e la ordinea zilei în Mallorca şi…</p>
               <p>         — Ibiza, nu Mallorca.</p>
               <p>         — E acelaşi lucru.</p>
               <p>         — Nu prea. E cu totul o altă insulă.</p>
               <p>         Harold continuă netulburat:</p>
               <p>         — După cum reiese, pentru tine, care trăieşti prin ţările sudice cu sângele înfierbântat, asta pare a fi ceva obişnuit, în timp ce noi, aici în Anglia, luăm lucrurile acestea în mod serios. De altfel, ceea ce mai voiam să zic, Cedric… să apari la o expertiză medicală publică îmbrăcat astfel…</p>
               <p>         — Ce are îmbrăcămintea mea? Este comodă.</p>
               <p>         — Nu este potrivită.</p>
               <p>         — Ei asta-i! Oricum sunt singurele haine pe care le-am adus cu mine. Nu mi-am făcut, mai întâi, bagajul, ci m-am grăbit să vin încoace să fiu de ajutor familiei mele la clarificarea acestei întâmplări cam dureroase. Sunt pictor şi pictorilor le plac hainele comode.</p>
               <p>         — Mai continui încă să pictezi?</p>
               <p>         — Ascultă, Harold, dacă zici că încerc să mai pictez…</p>
               <p>         Domnul Wimborne îşi drese glasul, tuşind puternic:</p>
               <p>         — E o discuţie inutilă, îi întrerupse pe cei doi fraţi, pe un ton de reproş. Spune-mi, dragă Emma, aş mai putea fi, cumva, de folos, înainte de a mă întoarce la Londra?</p>
               <p>         Emma Crackenthorpe răspunse iute:</p>
               <p>         — Aţi fost deosebit de amabil că v-aţi deplasat până aici.</p>
               <p>         — Câtuşi de puţin. Mi s-a părut recomandabil ca să fie de faţă cineva la expertiza medicală şi care să vegheze la desfăşurarea acesteia în interesul familiei. Am discutat în casă cu comisarul. Nu mă îndoiesc că această problemă supărătoare se va clarifica foarte curând. Mi se pare destul de evident cum s-au petrecut lucrurile. Cheia de la „Şopronul cel lung” atârna afară lângă uşă. Asta trebuie să fi ştiut multă lume. Este cât se poate de plauzibil ca acest spaţiu să fifost ales, câteodată, în lunile de iarnă, drept loc de întâlnire de către perechile de îndrăgostiţi. S-a ajuns la o ceartă şi vreun tânăr şi-a pierdut cumpătul. A fost îngrozit când a văzut ceea ce făcuse şi atunci, când i-a căzut privirea pe sarcofag, i-a venit brusc ideea că acesta ar fi minunat pentru îngroparea cadavrului.</p>
               <p>         Lucy se gândi în sinea ei: „Da, asta sună foarte convingător. Ideea se apropie de adevăr”.</p>
               <p>         Cedric continuă:</p>
               <p>         — Dacă perechea de îndrăgostiţi a fost din apropiere, atunci pare totuşi ciudat că nimeni dintre oamenii prezenţi la constatarea cauzei decesului n-a putut s-o identifice pe fată.</p>
               <p>         — Ne aflăm abia la începutul anchetei. În mod sigur, nu va mai dura mult până când moarta va fi identificată. Desigur, este posibil ca făptaşul să trăiască în partea locului, iar fata să provină din altă parte.</p>
               <p>         — Dacă aş fi o fată care aş vrea să mă întâlnesc cu un tânăr, nu prea aş fi dispusă să vin într-un şopron al naibii de friguros şi aşezat destul de izolat, se amestecă Cedric. Aş alege ca loc de întâlnire plăcut un cinematograf. N-aţi prefera acelaşi lucru şi dumneavoastră, domnişoară Eyelesbarrow?</p>
               <p>         — Chiar trebuie să discutăm toate detaliile astea? întrebă Harold, pe un ton plângăreţ.</p>
               <p>         Maşina opri în faţa intrării principale de la Rutherford Hall şi toţi coborâră.</p>
            </div>
            <div type="div2">
               <head>         Capitolul VIII</head>
               <p>         Când domnul Wimborne intră în bibliotecă rămase oarecum uimit. În afară de comisarul Bacon, pe care-l cunoştea de-acum, se mai afla încă un străin, arătos şi blond.</p>
               <p>         Comisarul Bacon făcu prezentările.</p>
               <p>         — Acesta este inspectorul criminalist Craddock de la New Scotland Yard, spuse el.</p>
               <p>         — New Scotland Yard? Hm! Sprâncenele domnului Wimborne se arcuiră a uimire.</p>
               <p>         Dermot Craddock, un bărbat cu maniere elegante, luă cuvântul:</p>
               <p>         — S-a considerat oportun să fim chemaţi aici, domnule Wimborne. Deoarece reprezentaţi familia Crackenthorpe, mi se pare de cuviinţă să vă încredinţăm anumite informaţii.</p>
               <p>         Nimeni nu se pricepea mai bine ca inspectorul Craddock să ofere o fărâmă de adevăr şi să lase, totuşi, impresia că ar fi dezvăluit întregul adevăr.</p>
               <p>         — Cred că nu aveţi nimic împotrivă, comisare Bacon? continuă, aruncându-i o privire colegului său.</p>
               <p>         Comisarul Bacon se declară de acord şi nimeni nu observă că cei doi se înţeleseseră dinainte.</p>
               <p>         — Situaţia se prezintă astfel, începu Craddock. Avem motive să credem că moarta nu avea domiciliul aici, în regiune, că a venit, în mai multe rânduri, de la Londra încoace şi, cu câtva timp în urmă, a sosit din străinătate. Dar de aceasta nu suntem chiar siguri – din Franţa.</p>
               <p>         — Aşa este, explică Bacon, comandantul a considerat că ar fi mai bine ca Scotland Yardul să se ocupe de cercetări.</p>
               <p>         — Nu pot decât să sper că problema va fi curând clarificată, spuse domnul Wimborne. Fără îndoială, vă daţi seama că toate aceste lucruri produc mare supărare familiei. Dacă problema nu-i priveşte personal în nici un fel, atunci…</p>
               <p>         El se opri, dar inspectorul Craddock termină fraza:</p>
               <p>         — Atunci nu este absolut deloc plăcut să constaţi că o femeie ucisă a fost descoperită pe terenul şi domeniul propriu. Sunt de acord cu dumneavoastră. Aş dori acum să schimb câteva cuvinte cu diferiţii membri ai familiei…</p>
               <p>         — Dar, serios, nu văd…</p>
               <p>         — Ce mi-ar putea ei spune? Probabil nimic interesant… dar nu se ştie niciodată. În mod sigur, pot afla totul de la ei, domnule Wimborne. Dumneavoastră ne-aţi putea povesti câte ceva despre casa şi familia aceasta.</p>
               <p>         — Dar ce are asta de-a face cu faptul că o tânără din străinătate vine aici şi se lasă omorâtă?</p>
               <p>         — Tocmai asta e, răspunse Craddock. De ce a venit încoace? A avut ea, vreodată, mai înainte, anumite legături cu această casă? De exemplu, s-a aflat ea cândva în serviciul familiei? Sau a venit deoarece a vrut să se întâlnească cucineva care a locuit odată la Rutherford Hall?</p>
               <p>         Domnul Wimborne sublinie rece că Rutherford Hall era din anul 1884, de când Josiah Crackenthorpe îl construise şi intrase în posesia familiei Crackenthorpe.</p>
               <p>         — Şi actualul proprietar, domnul Luther Crackenthorpe, nu s-a gândit niciodată să vândă Rutherford Hall?</p>
               <p>         — Nu are posibilitatea s-o facă, răspunse sec avocatul. Prevederile testamentare i-o interzic.</p>
               <p>         — Poate îmi povestiţi ceva despre testamentul tatălui său?</p>
               <p>         — Dar de ce?</p>
               <p>         Inspectorul Craddock râse:</p>
               <p>         — Ca să mă scutiţi de osteneala de a arunca o privire pe cale profesională.</p>
               <p>         Plin de zel şi zâmbind posomorât, domnul Wimborne îi îndeplini dorinţa.</p>
               <p>         — Doream numai să subliniez că prezentarea condiţiilor testamentare mi se pare inutilă. Dar cum vreţi! Testamentul, pe care tatăl actualului proprietar de la Rutherford Hall, Josiah Crackenthorpe, l-a lăsat nu este secret. Averea sa foarte importantă este administrată de o societate tutelară. Dobânzile le primeşte fiul, Luther, pe tot timpul vieţii. După moartea sa, capitalul va fi împărţit, în mod egal, copiilor lui Luther: Edmund, Cedric, Harold, Alfred, Emma şi Edith. Edmund a căzut în război şi Edith a murit acum doi ani, aşa încât, după decesul lui Luther Crackenthorpe, banii vor fi împărţiţi între Cedric, Harold, Alfred, Emma şi fiul Edithei, Alexander Eastley.</p>
               <p>         — Şi casa?</p>
               <p>         — Revine fiului cel mai mare, dacă mai e în viaţă, sau moştenitorilor săi.</p>
               <p>         — Edmund Crackenthorpe a fost însurat?</p>
               <p>         — Nu.</p>
               <p>         — Atunci Rutherford Hall va reveni…?</p>
               <p>         — Următorului fiu născut – Cedric.</p>
               <p>         — Şi domnul Luther Crackenthorpe personal nu dispune de ea?</p>
               <p>         — Nu.</p>
               <p>         — Nu este cam neobişnuit? întrebă inspectorul Craddock. Am impresia că tatăl său nu-l prea preţuia.</p>
               <p>         — Aici aveţi dreptate, răspunse domnul Wimborne. Bătrânul Josiah a fost dezamăgit de fiul său mai mare, deoarece nu a manifestat nici un fel de interes pentru familie sau pentru vreun soi de afaceri. Luther şi-a petrecut timpul călătorind în străinătate şi colecţionând obiecte de artă. Bătrânul Josiah nu l-a înţeles. De aceea şi-a lăsat averea generaţiei următoare.</p>
               <p>         — Deocamdată, membrii viitoarei generaţii nu au nici un venit, adică îşi câştigă existenţa singuri sau tatăl îi întreţine. Pe de altă parte, tatăl lor are un venit considerabil, dar nu poate dispune de capital. Este corect ce spun?</p>
               <p>         — Absolut corect. Dar ce are asta de-a face cu uciderea tinerei necunoscute din străinătate rămâne un mister pentru mine.</p>
               <p>         — Nu are nimic de-a face, conchise inspectorul Craddock. Am vrut să mă informez despre situaţie.</p>
               <p>         Domnul Wimborne îl privi aspru. Vădit eliberat, se ridică:</p>
               <p>         — Tare aş vrea să mă întorc acum la Londra. Sau mai doriţi să ştiţi ceva?</p>
               <p>         Inspectorul Craddock clătină din cap.</p>
               <p>         — Nu, mulţumesc, domnule Wimborne. Asta ar fi totul.</p>
               <p>         Dând din cap, şi cu paşi măsuraţi, avocatul părăsi biblioteca.</p>
               <p>         După întoarcerea de la expertiza medicală, Lucy se duse degrabă în bucătărie să pregătească dejunul. Deodată apăru Bryan Eastley.</p>
               <p>         — Pot să vă ajut cu ceva? se interesă el.</p>
               <p>         Lucy îl privi gânditoare. Venise cu propria-i maşinuţă la constatarea decesului şi încă nu avusese suficient timp să-şi facă o părere despre el.</p>
               <p>         Îi plăcu cu adevărat. Putea să aibă în jur de treizeci de ani, avea păr castaniu, ochi cam trişti şi o mustaţă ţeapănă.</p>
               <p>         — E drăguţ aici, zise şi oftă.</p>
               <p>         Cum Lucy, în clipa aceea, nu mai avea nimic urgent de făcut, îl observă cu mai multă atenţie.</p>
               <p>         — Ce e drăguţ? Aici în bucătărie?</p>
               <p>         — Da. Îmi aminteşte de bucătăria noastră de-acasă… de când eram copil.</p>
               <p>         Lui Lucy i se păruse că Bryan Eastley are un aer delăsător, sceptic. Când îl privea, acum, mai de aproape, îşi dădu seama că era mai în vârstă decât se gândise la început. Trebuia să meargă pe patruzeci de ani. Era greu să-l vezi în postura de tată al lui Alexander. Îi aducea aminte de numeroşi piloţi tineri, pe care-i cunoscuse în timpul războiului, când la vârsta de paisprezece ani totul te impresionează atât de puternic. Se dezvoltase şi crescuse în atmosfera de după război. Avea sentimentul că Bryan nu se dezvoltase mai departe, că rămăsese neatins de scurgerea anilor. Următoarele sale cuvinte îi confirmară această impresie. Se aşezase pe colţul mesei de la bucătărie.</p>
               <p>         — E o lume dificilă, zise el. Nu vi se pare? Adică e greu să-ţi găseşti un loc în ea. Mai ales când n-ai fost crescut pentru ea.</p>
               <p>         Lucy îşi aduse aminte de ceea ce aflase de la Emma.</p>
               <p>         — Aţi fost pilot pe bombardier, nu-i aşa? Şi aţi primit o înaltă distincţie? îl întrebă.</p>
               <p>         — Tocmai asta e! Primeşti o medalie şi de aceea oamenii se străduiesc să-ţi ofere ceva comod, să-ţi dea un post şi tot aşa mereu. Foarte drăguţ din partea lor. Dar toate sunt slujbe de stat în birou şi nu eşti pregătit. Dacă aş avea doar ceva capital…</p>
               <p>         Se opri şi căzu pe gânduri. Cum Lucy nu spunea nimic, continuă:</p>
               <p>         — N-aţi cunoscut-o chiar deloc pe Edie, soţia mea? Nu, sigur că nu. Ea era cu totul altfel decât restul familiei, decât fraţii ei. În primul rând era mai tânără. Spunea întotdeauna că bătrânul e un zgârie-brânză. Şi aşa este cu adevărat. Înnebunit după bani. Şi doar nu poate să ia nimic cu el când o să moară. Totul va fi împărţit între copiii lui. Partea lui Edie îi revine, normal, lui Alexander. Dar el trebuie să aştepte până va împlini 21 de ani. Mai înainte nu primeşte banii.</p>
               <p>         În clipa aceasta intrară zgomotoşi, roşii la faţă şi abia trăgându-şi sufletul Alexander şi Stoddart-West.</p>
               <p>         — Hello, Paps! strigă Alexander prieteneşte. Deci aici te ascunzi. Pune-te pe treabă, atunci! Faceţi pudding Yorkshire, domnişoară Eyelesbarrow?</p>
               <p>         — Da!</p>
               <p>         — Fein! Stoddart-West strălucea de fericire.</p>
               <p>         — Găteşte de minune, se făli Alexander.</p>
               <p>         Lucy avu pentru o clipă impresia că cei doi îşi schimbaseră rolurile. Alexander îi vorbea ca un tată prietenos fiului său.</p>
               <p>         — Putem să vă ajutăm, domnişoară Eyelesbarrow? întrebă politicos Stoddart-West.</p>
               <p>         — Da, aţi putea să mă ajutaţi. James vrei să suni gongul? Şi tu, Alexander, eşti bun să duci tava asta în sufragerie? Sunteţi amabil să luaţi fripturile, domnule Eastley? Eu vin cu cartofii şi puddingul de Yorkshire.</p>
               <p>         Domnul Wimborne se afla în hol punându-şi mănuşile când Emma a coborât repede treptele.</p>
               <p>         — Chiar nu doriţi să rămâneţi la prânz, domnule Wimborne? Tocmai ne aşezăm la masă.</p>
               <p>         — Nu, mulţumesc. Am o întâlnire importantă la Londra şi trenul are vagon-restaurant.</p>
               <p>         — Aţi fost foarte amabil că aţi venit, îi spuse Emma gânditoare.</p>
               <p>         Cei doi ofiţeri ieşeau din bibliotecă. Domnul Wimborne îi luă mâna Emmei.</p>
               <p>         — Nu trebuie să vă faceţi griji, domnişoară Crackenthorpe, îi spuse el. Acesta este inspectorul criminalistic Craddock de la New Scotland Yard, care va prelua cazul. Se întoarce la 2:15 şi ar dori atunci să vă adreseze nişte întrebări. Poate are nevoie de câteva puncte de reper pentru ancheta sa. Dar cum vă spuneam, nu trebuie să vă faceţi griji. Îl privi pe Craddock întrebător: Să-i repet domnişoarei Crackenthorpe ceea ce mi-aţi relatat?</p>
               <p>         — Bineînţeles.</p>
               <p>         — Domnul inspector Craddock zicea că e vorba, mai mult ca sigur, de o crimă care depăşeşte perimetrul poliţiei locale. Femeia omorâtă trebuie să fi venit de la Londra şi era, după toate aparenţele, străină.</p>
               <p>         Emma Crackenthorpe întrebă repede:</p>
               <p>         — Străină? Franţuzoaică?</p>
               <p>         Domnul Wimborne făcuse precizarea numai ca s-o liniştească pe Emma. Dar reacţia ei îl surprinse. Craddock îi aruncă o privire fulgerătoare Emmei.</p>
               <p>         Se întrebă cum de putuse ajunge atât de brusc la concluzia că moarta fusese franţuzoaică şi de ce gândul acesta o neliniştea.</p>
            </div>
            <div type="div2">
               <head>         Capitolul IX</head>
               <p>         Singurii care au ştiut să aprecieze cu adevărat şi să înfulece zdravăn mâncarea gustoasă pregătită de Lucy au fost cei doi băieţi şi Cedric Crackenthorpe, pe care împrejurările ce reclamaseră întoarcerea sa în Anglia păreau să nu-l fi tulburat deloc. Lăsa impresia că nu prea lua în serios întreaga afacere. Acest comportament era, evident, contrar aşteptărilor fratelui său, Harold. Acestuia din urmă i se părea crima un fel de insultă personală adusă la adresa familiei Crackenthorpe şi arăta atât de indignat din această pricină încât abia gustă ceva. Şi Emma mâncă foarte puţin. Se vedea că e îngrijorată şi nefericită. Alfred se cufundase în gânduri şi nu prea vorbea. Arăta destul de bine cu faţa lunguiaţă, întunecată şi ochii apropiaţi.</p>
               <p>         După prânz, cei de la poliţie se întoarseră şi întrebară politicos dacă ar putea schimba câteva cuvinte cu domnul Cedric Crackenthorpe.</p>
               <p>         Inspectorul Craddock îl invită să ia loc.</p>
               <p>         — După câte aud, domnule Crackenthorpe, tocmai v-aţi înapoiat din Baleare? începu el. Locuiţi acolo, nu-i aşa?</p>
               <p>         — Da. De şase ani. Pe Ibiza. Îmi place mai mult decât ţara aceasta melancolică.</p>
               <p>         — Fără îndoială, acolo aveţi mult mai mult soare decât noi, aici, remarcă inspectorul Craddock. După câte cunosc, aţi mai fost o dată, recent, în patrie, mai exact, de Crăciun. De ce aţi considerat necesar ca, după un interval atât de scurt, să întreprindeţi iar o călătorie atât de lungă?</p>
               <p>         — Am primit o telegramă de la sora mea, Emma, răspunse Cedric. N-am avut niciodată aici o crimă. N-am vrut să pierd ocazia. De aceea am venit.</p>
               <p>         — Vă interesează criminologia?</p>
               <p>         — De ce un termen atât de sofisticat? Mă interesează pur şi simplu omorurile care pun problema „Cine l-a comis?” şi, în general, ce scop s-a urmărit. Când am auzit acum, că aşa ceva s-a petrecut, hai să-i spunem, la uşa familiei mele, mi-am zis că o asemenea şansă nu o să mai mi se ivească, probabil, niciodată, în toată viaţa mea. M-am mai gândit că biata Emma poate are nevoie de ceva ajutor, căci acum trebuie să aibă grijă nu numai de bătrân ci să facă faţă şi poliţiei, ca, de altfel, la toate.</p>
               <p>         — Vă înţeleg. Aţi adulmecat prin apropiere satisfacerea setei de senzaţional şi v-aţi simţit, în acelaşi timp, responsabil din raţiuni familiale. Desigur, sora vă va fi foarte recunoscătoare, deşi şi ceilalţi doi fraţi ai dumneavoastră au venit lângă ea.</p>
               <p>         — Ar putea-o prea puţin însenina şi încuraja, sublinie Cedric. Harold este cu totul buimăcit. Să trebuiască el să aibă de-a face cu uciderea unei muieri dubioase – asta nu-i o treabă pentru un gentleman care joacă un rol în City!</p>
               <p>         Craddock îşi ridică uşor sprâncenele:</p>
               <p>         — Era o muiere dubioasă?</p>
               <p>         — Ei acum, dumneavoastră vă puteţi da mai bine seama. Ţinând cont deîmprejurări aşa mi s-a părut probabil.</p>
               <p>         — Mă gândesc că poate aţi avea vreo idee cine ar fi moarta?</p>
               <p>         — Ascultaţi, inspectore! Doar ştiţi sau colegul vă va spune că n-am fost în stare s-o identific.</p>
               <p>         — Am zis doar dacă aveţi vreo bănuială, domnule Crackenthorpe. Chiar dacă n-ai văzut niciodată mai înainte femeia, poţi câteodată presupune cine a fost… sau cine ar fi putut fi?</p>
               <p>         Cedric clătină din cap.</p>
               <p>         — Bateţi degeaba apropouri. N-am nici cea mai vagă idee. Vreţi să insinuaţi, presupun, că ea ar fi venit la „Şopronul cel lung” deoarece stabilise o întâlnire cu vreunul dintre noi? Dar nu uitaţi că niciunul dintre noi nu locuieşte aici. Singurele persoane din casă au fost o femeie şi un bătrân. Doar nu credeţi, în mod serios, că ea ar fi venit aici întrucât avea o întâlnire cu mult stimatul meu domn şi tată?</p>
               <p>         — Ne imaginăm – comisarul Bacon este de aceeaşi părere cu mine – că femeia a avut odată, în vreun fel, legătură cu casa. Asta, cu un anumit număr de ani în urmă. Mai gândiţi-vă încă o dată, domnule Crackenthorpe, dacă n-ar putea fi aşa?</p>
               <p>         Cedric medită puţin şi apoi scutură din cap.</p>
               <p>         — Fireşte, am angajat, când şi când, străini, ca aproape toată lumea. Dar nu-mi trece prin cap nimeni. Mai bine i-aţi întreba pe ceilalţi. Ei ştiu mai bine ca mine.</p>
               <p>         — Desigur că îi vom întreba. Craddock se lăsă pe spătarul scaunului şi continuă: După cum aţi auzit la expertiza medicală, cercetările nu permit stabilirea, cu exactitate, a datei la care femeia a fost ucisă. Trebuie să fie mai mult de două săptămâni şi mai puţin de patru. Aşadar, considerăm că femeia a fost omorâtă în jurul Crăciunului. Mi-aţi spus că aţi venit de Crăciun acasă. Când aţi sosit în Anglia şi când aţi plecat?</p>
               <p>         Cedric cugetă şi zise:</p>
               <p>         — Lăsaţi-mă să mă gândesc. Am luat avionul. Am sosit… sâmbătă, înainte de Crăciun… aşadar, pe 21.</p>
               <p>         — Aţi venit cu avionul direct din Mallorca?</p>
               <p>         — Da. Am decolat la ora 5 şi am ajuns la prânz.</p>
               <p>         — Şi când aţi părăsit din nou Anglia?</p>
               <p>         — În vinerea următoare, adică pe 27.</p>
               <p>         — Vă mulţumesc.</p>
               <p>         Cedric rânji:</p>
               <p>         — Aşadar, din păcate, fac parte dintre suspecţi. Dar, pe cinstea mea, domnule inspector, strangularea tinerelor nu este un mod de a mă distra de Crăciun pe care să-l prefer.</p>
               <p>         — Să sperăm că nu, domnule Crackenthorpe. Vă mulţumesc oricum. Asta ar fi tot.</p>
               <p>         După ce Cedric închise uşa, Craddock i se adresă lui Bacon:</p>
               <p>         — Ce părere aveţi despre el?</p>
               <p>         — Se poate confirma totul. Mie, personal, nu-mi place tipul. O bandăpestriţă, artiştii ăştia! Şi permanent înclinaţi să se ocupe de muieri dubioase.</p>
               <p>         Craddock râse.</p>
               <p>         — Nu-mi place nici cum se îmbracă, continuă Bacon. Nici o scuză pentru felul în care se prezintă. Cum poţi să te duci aşa la constatarea cauzei unui deces! Cei mai terfeliţi pantaloni, cum de mult timp n-am mai văzut. Şi i-aţi observat cravata? Arăta ca un şnur vopsit. Dacă mă întrebaţi, n-aş fi sigur că n-ar fi în stare să stranguleze o femeie ca şi cum nu s-ar întâmpla nimic.</p>
               <p>         — Mă rog, dar, oricum, n-a strangulat-o pe femeia asta căci, după cum rezultă nu a părăsit Mallorca înainte de 21. Dar se poate uşor verifica.</p>
               <p>         Bacon îl privea cercetător:</p>
               <p>         — Observ că nu aveţi nici un dubiu în privinţa datei exacte a crimei.</p>
               <p>         — Nu, dorim ca, deocamdată, să lăsăm data în ceaţă, îmi place întotdeauna ca, în faza de început a anchetei, să păstrez ceva pentru mine.</p>
               <p>         Bacon dădu aprobator din cap.</p>
               <p>         — Aşa e cel mai bine – îl scoţi la momentul oportun.</p>
               <p>         — Şi acum, zise Craddock, dorim să vedem ce ne poate spune despre chestiune corectul gentleman din City.</p>
               <p>         Harold Crackenthorpe a avut foarte puţin de spus. Era, contrar aşteptărilor, un caz cât se poate de revoltător.</p>
               <p>         Se temea de ziare… Din câte auzise, reporterii ceruseră deja interviuri… Numai tam-tam… cât se poate de regretabil…</p>
               <p>         Harold nu ducea frazele până la capăt. Stătea sprijinit de speteaza scaunului cu expresia unui om care se află într-o atmosferă foarte obişnuită.</p>
               <p>         Încercarea inspectorului de a scoate ceva de la el fu un eşec. Nu, nu avea nici o idee cine ar fi sau ar fi putut fi femeia. Da, fusese de Crăciun la Rutherford Hall. Ajunsese abia în ajun, dar rămăsese în weekend.</p>
               <p>         — Asta ar fi tot, spuse inspectorul Craddock, fără să-i mai pună şi alte întrebări. Îi devenise repede foarte clar că nu avea la ce să se aştepte de la Harold Crackenthorpe.</p>
               <p>         Acum îl invitase pe Alfred, care intră în bibliotecă cu o oarecare nonşalanţă exagerată.</p>
               <p>         Când îl privi, Craddock avu uşorul sentiment că-l mai văzuse deja o dată. Dar pe unde? Fusese doar o fotografie într-un ziar? Oricum nu cu o ocazie plăcută. Trebuie să fi fost în legătură cu ceva dureros. Îl întrebă pe Alfred ce ocupaţii avea. Răspunsul veni cu totul neaşteptat.</p>
               <p>         — Momentan, lucrez în domeniul asigurărilor. Pentru scurt timp, m-a interesat lansarea unui nou tip de maşină de vorbit. O descoperire care provoacă schimbări radicale. Am câştigat foarte bine după urma ei.</p>
               <p>         Inspectorul Craddock îl ascultă plin de interes, în orice caz aşa lăsa impresia. Nimeni nu şi-ar fi închipuit că el studia cu atenţie costumul aparent elegant al lui Alfred şi aprecia cu destulă exactitate cât de puţin îl costase. Îmbrăcămintea lui Cedric se uzase zdravăn, dar avusese iniţial o croială bună şi stofa fusese excelentă. Aici se vedea numai o eleganţă ieftină care se recomanda singură. Craddock trecu în revistă întrebările de rutină. Alfred se arătă interesat, poate, mai degrabă, amuzat.</p>
               <p>         — Este într-adevăr posibil ca femeia să fi fost angajată odată aici – nu pe post de cameristă, deoarece mă îndoiesc ca sora mea să fi avut vreodată aşa ceva. Poate că, în general, astăzi, nu se mai folosesc. Dar, bineînţeles, că e o mulţime de treburi casnice care necesită ajutor din afară. Dar Emma n-a recunoscut femeia şi atunci această supoziţie nu mai intră în discuţie, domnule inspector, căci Emma are o foarte bună memorie a figurilor. Dacă femeia asta venea de la Londra… pentru ce bănuiţi că s-a întâmplat cazul?</p>
               <p>         Puse întrebarea într-o doară, dar ochii săi trădau un interes deosebit pentru răspuns.</p>
               <p>         Inspectorul Craddock clătină din cap zâmbind.</p>
               <p>         Alfred îl privi scrutător.</p>
               <p>         — De fapt nu vreţi să spuneţi? Poate aţi găsit biletul de întoarcere în geanta ei. Aşa e?</p>
               <p>         — S-ar putea, domnule Crackenthorpe.</p>
               <p>         — Acum, să presupunem că ea venea de la Londra, că, probabil, bărbatul, cu care a vrut să se întâlnească, s-a gândit să folosească „Şopronul cel lung” ca cel mai potrivit pentru o crimă, căci, bineînţeles, putea înşela orice aparenţă. Evident, cunoaşte bine domeniul. Eu, în locul dumneavoastră, domnule inspector, m-aş opri la înfăţişarea lui.</p>
               <p>         — Asta şi fac, răspunse inspectorul Craddock liniştit, îi mulţumi lui Alfred şi îi dădu drumul.</p>
               <p>         — Ştiţi, îi spuse el lui Bacon, l-am mai văzut undeva pe omul ăsta…</p>
               <p>         Comisarul Bacon îşi exprimă părerea:</p>
               <p>         — Un tip dur… atât de dur încât, uneori, taie şi în carne vie… carnea lui.</p>
               <p>         — Nu credeam că aţi dori să mă vedeţi, spuse Bryan Eastley, scuzându-se, în timp ce stătea nehotărât în pragul uşii de la bibliotecă… căci eu ţin mai mult de fundal decât de familie…</p>
               <p>         — Sunteţi, dacă nu greşesc, domnul Bryan Eastley, soţul Edithei Crackenthorpe, decedată.</p>
               <p>         — Exact.</p>
               <p>         — Foarte amabil din partea dumneavoastră că aţi venit din proprie iniţiativă. Presupun că ştiţi ceva şi aţi putea să ne ajutaţi într-un anumit mod.</p>
               <p>         — Din păcate, nu. Aş vrea să vă ajut. Întreaga poveste este a dracului de curioasă, nu vi se pare? Femeia vine încoace şi se întâlneşte, în toiul iernii, cu un anume individ, în şopronul gen vagon. N-ar fi pe gustul meu!</p>
               <p>         — Da, este într-adevăr curios, consimţi inspectorul Craddock.</p>
               <p>         — Este adevărat că era străină? Aşa se aude.</p>
               <p>         — Vă conduce acest lucru la o anumită bănuială?</p>
               <p>         Inspectorul îl studie cu atenţie. Dar Bryan doar ridică zâmbind amabil din umeri.</p>
               <p>         — Nu, răspunse el. N-aş putea zice.</p>
               <p>         — Poate era franţuzoaică, observă comisarul Bacon, pe un ton posomorât, când îi trecu asta în special prin cap.</p>
               <p>         Bryan păru interesat.</p>
               <p>         — Adevărat? Din Paris? Clătină din cap. De fapt, atunci totul devine şimai incredibil. Nu vi se pare? Mă refer la întâlnirea pe care trebuia s-o aibă în şopron. Aţi mai avut vreodată un caz asemănător, în care ucigaşul să-şi ascundă victima într-un sarcofag? O fi vreun om care a dus o viaţă normală. Poate suferă de un complex, se crede Caligula sau altcineva?</p>
               <p>         Inspectorul Craddock nu acordă atenţie acestei întrebări. În schimb, continuă, aparent, în treacăt:</p>
               <p>         — Chiar nimeni din familie nu are relaţii în Franţa? Sau nu trăiesc acolo rude pe care să le cunoaşteţi?</p>
               <p>         — Nu pe care să le cunosc eu, spuse Bryan. Harold e căsătorit cu fiica unui pair sărăcit. Alfred nu prea preţuieşte femeile. Nu face altceva decât să se îndeletnicească cu afaceri necurate, care, de obicei, par cam incorect. Şi Cedric? Îmi imaginez că are în Ibiza vreo două seńoritas pe care le învârte pe degete cum vrea el. Cel mai adesea, femeile sunt înnebunite după Cedric. Şi de aceea nu se rade întotdeauna şi arată de parcă nu s-ar fi spălat niciodată. Nu ştiu ce le atrage pe femei la el, dar ăsta este adevărul. Ceea ce vă povestesc nu-i aşa că nu vă ajută prea mult? Cred că Alexander ar putea să vă fie de mai mult ajutor decât mine. El şi cu Stoddart-West umblă, în stil mare, după urme şi amprente. Aş jura că vor găsi ceva.</p>
               <p>         Inspectorul Craddock îi spuse că asta i-ar bucura. Apoi, îi mulţumi lui Bryan Eastley şi îl rugă dacă ar putea s-o trimită pe Emma Crackenthorpe.</p>
               <p>         Inspectorul Craddock o privi pe Emma Crackenthorpe cu mai multă atenţie decât făcuse până atunci. Încă se mai gândea la expresia pe care o descoperise pe faţa ei înainte de prânz.</p>
               <p>         O femeie liniştită, nici proastă, nici strălucitoare. Una dintre acele fiinţe feminine plăcute care se pricep cum să transforme o casă într-un cămin, în care să domnească o atmosferă de armonie calmă, fără să găsească din partea bărbaţilor vreo recunoaştere de vreun fel.</p>
               <p>         Femeile ca ea sunt adesea subapreciate. Sub aparenţa lor liniştită se ascunde o tărie de caracter de care trebuie să ţii seama. Poate, se gândi Craddock, cheia secretului femeii moarte din sarcofag se găsea undeva, într-un colţ al creierului Emmei.</p>
               <p>         În timp ce-i treceau ideile astea prin cap, îi puse câteva întrebări mai puţin importante.</p>
               <p>         — Nu cred că ar mai fi ceva pe care nu i l-aţi spus deja comisarului Bacon, observă el. Nu e nevoie să vă deranjez cu întrebări inutile.</p>
               <p>         — Vă rog să mă întrebaţi tot ce doriţi.</p>
               <p>         — Aşa cum v-a spus domnul Wimborne, am ajuns la concluzia că femeia cea moartă nu provine din acest ţinut. Asta ar putea să vă consoleze, dar identificarea ei, care ar fi trebuit să ne fie de folos, a îngreunat şi mai mult lucrurile.</p>
               <p>         — N-avea nimic la ea? Nici o geantă? Nici un act?</p>
               <p>         Craddock clătină din cap.</p>
               <p>         — Nici o geantă, nimic în buzunarele hainelor.</p>
               <p>         — Şi nu aveţi nici o idee de unde provenea? Cum se numea?</p>
               <p>         Craddock se gândi în sinea sa: „Ea ar putea şti… prea ţine cu totdinadinsul să afle cine era femeia. De ce ar interesa-o atât de mult? Sunt convins că Bacon are, în mod sigur, aceeaşi impresie, şi el este un observator foarte atent…”</p>
               <p>         — Nu ştim nimic despre ea, răspunse. De aceea, sperăm ca cineva dintre dumneavoastră să ne ajute. Sunteţi sigură că nu ne-aţi putea ajuta? Chiar dacă nu aţi recunoscut-o, ar fi posibil ca, gândindu-vă mai bine, să ştiţi cine era.</p>
               <p>         I se păru că, o clipă, întârzie, înainte de a răspunde:</p>
               <p>         — N-am nici cea mai vagă bănuială.</p>
               <p>         Imperceptibil, inspectorul Craddock îşi schimbă atitudinea. Numai tonul său mai aspru o dovedea.</p>
               <p>         — Când domnul Wimborne v-a spus că femeia este străină, de ce aţi presupus că ar fi franţuzoaică?</p>
               <p>         Emma nu se lăsă încolţită. Îşi ridică doar uşor sprâncenele.</p>
               <p>         — Am presupus eu asta? Da, aşa e. Realmente nu ştiu de ce am făcut-o, dar eşti mai întotdeauna înclinat să crezi că străinii trebuie să fie francezi, atâta vreme cât nu cunoşti adevărata lor naţionalitate. Majoritatea străinilor de aici, din ţară, sunt francezi, nu-i aşa?</p>
               <p>         — N-aş putea afirma asta, domnişoară Crackenthorpe. În orice caz, în zilele noastre, nu mai e aşa. Avem străini de atâtea naţionalităţi: italieni, germani, austrieci şi, apoi, toţi scandinavii…</p>
               <p>         — Da. Aveţi perfectă dreptate.</p>
               <p>         — N-aţi avut un motiv mai întemeiat să credeţi că femeia era probabil franţuzoaică?</p>
               <p>         Nu se grăbi să repete afirmaţia. Se gândi puţin şi scutură hotărâtă din cap.</p>
               <p>         — Nu, răspunse ea. Nu cred absolut deloc că am avut un motiv anume.</p>
               <p>         Privirea ei liniştită, fără să clipească, o întâlni pe a inspectorului. Craddock se întoarse către inspectorul Bacon care se aplecă şi puse o pudrieră emailată pe masă.</p>
               <p>         — Cunoaşteţi pudriera asta, domnişoară Crackenthorpe?</p>
               <p>         O luă în mână şi o studie.</p>
               <p>         — Nu. În mod sigur nu este a mea.</p>
               <p>         — Şi nu aveţi idee cui i-a aparţinut?</p>
               <p>         — Nu.</p>
               <p>         — Atunci, deocamdată, nu mai e nevoie să vă mai deranjăm.</p>
               <p>         Zâmbi uşor, se ridică şi părăsi biblioteca. Din nou, Craddock avu impresia – poate, de data asta, era simplă închipuire – că ea se cam grăbise, răsuflase uşurată, ca şi cum căuta să se pună cât mai repede cu putinţă la adăpost şi să evite, astfel, alte întrebări.</p>
               <p>         — Credeţi că ştie ceva? întrebă Bacon.</p>
               <p>         Inspectorul Craddock dădu din umeri.</p>
               <p>         — Într-un anumit stadiu al anchetei, eşti înclinat să crezi că toţi ştiu mai mult decât vor să povestească.</p>
               <p>         — Şi, de obicei, ştiu mai mult, sublinie Bacon, pe baza propriei mele experienţe. Numai că, rareori, are ceva de-a face cu cazul propriu-zis. De celemai multe ori e vorba de mici nereguli din cadrul familiei sau de anumite lucruri pe care oamenii s-au străduit să le îngroape şi pe care nu le doresc să le scoată la lumina zilei.</p>
               <p>         — Da, ştiu. Acum, oricum…</p>
               <p>         Ceea ce inspectorul Craddock ar mai fi vrut să spună, nu a mai avut ocazia, căci uşa se întredeschise şi un domn Crackenthorpe cât se poate de jignit păşi în bibliotecă:</p>
               <p>         — Frumoasă situaţiei mârâi el. Scotland Yardul soseşte aici şi nu consideră deloc de cuviinţă să se adreseze, în primul şi în primul rând, capului familiei! Cine e aici stăpânul casei? Vreţi să-mi spuneţi? Cine e stăpân aici?</p>
               <p>         — Fireşte că dumneavoastră, domnule Crackenthorpe, încercă domnul Craddock să-l liniştească, în timp ce se ridica. Dar am auzit că i-aţi fi povestit deja comisarului Bacon aproape tot ceea ce ştiţi şi, apoi, sănătatea dumneavoastră fiind foarte şubredă, n-am vrut să vă deranjăm prea mult. Doctorul Quimper a spus…</p>
               <p>         — Desigur… desigur… sănătatea mea nu e prea bună. Dar în ceea ce îl priveşte pe doctorul Quimper, aşa se poartă o adevărată babă… e un medic excelent care înţelege cazul meu… dar i-ar plăcea să mă ţină în vată. Are o idee fixă în privinţa mâncării. Câte nu mai m-a întrebat de Crăciun, când m-am simţit cam rău. Vroia să ştie ce mâncasem, cine gătise şi cine mă servise. Numai prostii! Chiar dacă nu sunt un om pe deplin sănătos, mă simt destul de activ ca să vă ajut atât cât îmi stă în putere. O crimă în propria mea casă! Sau, oricum, pe pământul şi domeniul meu! „Şopronul cel lung” este, de altfel, o clădire interesantă. În stil elisabetan. Arhitectul din partea locului contestă asta, dar nu ştie ce vorbeşte. A fost construit cel mai târziu în 1580. Dar să nu mai discutăm despre asta. Ce-aţi dori să aflaţi de la mine? Ce teorie v-aţi format?</p>
               <p>         — Este încă prea devreme să dezvoltăm teorii, domnule Crackenthorpe. Încă ne străduim să aflăm cine era femeia.</p>
               <p>         — O străină, bănuiţi?</p>
               <p>         — Da, aşa credem.</p>
               <p>         — O spioană de temut?</p>
               <p>         — Puţin probabil, aş zice.</p>
               <p>         — Aţi zice! Prostii! Oameni de-ăştia sunt peste tot. Se infiltrează. Nu înţeleg de ce guvernul îi lasă să pătrundă în ţară. Probabil s-a ocupat cu spionajul industrial. Cu siguranţă!</p>
               <p>         — La Brackhampton?</p>
               <p>         — Fabrici există peste tot. Chiar şi în apropierea domiciliului meu, în spatele terasamentului de cale ferată.</p>
               <p>         Craddock îi aruncă lui Bacon o privire întrebătoare. Acesta răspunse:</p>
               <p>         — Cutii de tinichea.</p>
               <p>         — De unde aţi putea şti ce fac în realitate? Nu trebuie crezut cu uşurinţă ceea ce-ţi povestesc oamenii. Dar, bine! Dacă nu era spioană, ce era atunci? Credeţi, cumva, că ea a avut vreo legătură cu vreunul dintre stimaţii mei fii? În discuţie ar intra, în primul rând, Alfred. Harold, nu. El este prea prevăzător. ŞiCedric nu se oboseşte să trăiască în ţara asta. În regulă, poate că fusta a venit după Alfred. A fost urmărită de vreun om violent, care credea că ea are o întâlnire cu Alfred, şi a omorât-o. Ce părere aveţi de asta?</p>
               <p>         Inspectorul Craddock răspunse, cu diplomaţie, că ar fi, într-adevăr, o teorie care ar trebui luată în considerare. Dar sublinie faptul că domnul Alfred Crackenthorpe n-o recunoscuse.</p>
               <p>         — Ptiu! Frica! Nimic altceva! Alfred a fost întotdeauna un om laş. Minte, minte de stinge apele. Niciunul dintre băieţii mei nu e bun de ceva; doar nişte vulturi care aşteaptă să mor. Acesta este singurul lor scop în viaţă. Chicoti. Dar n-au decât să aştepte. N-am de gând să mor să le fac pe plac. Asta e tot ce vă pot spune… Am obosit. Trebuie să mă întind.</p>
               <p>         Ieşi din bibliotecă.</p>
               <p>         — O relaţie a lui Alfred? spuse Bacon, clătinând din cap. După părerea mea, bătrânul a intuit bine. Eu personal consider exclus. Alfred este, poate, în multe privinţe un client în care nu poţi avea încredere, dar nu e omul pe care îl căutăm. Mă gândesc mai mult la cel din aviaţie.</p>
               <p>         — Bryan Eastley?</p>
               <p>         — Da. Am avut, din când în când, ocazia să-l întâlnesc pe tip. Oamenii aceştia sunt, cum s-ar zice, fără patrie în lume, au avut, prea devreme în viaţa lor, de-a face cu moartea şi enervarea. Acum, viaţa li se pare prea blândă şi nemulţumitoare. Şi noi suntem vinovaţi că nu ne-am purtat cu ei aşa cum ar fi trebuit s-o facem. Totuşi, nu prea ştiu unde am greşit. Acum, iată-i, numai trecut şi fără viitor. Şi sunt oameni care pot risca oricând. Individul obişnuit caută din instinct siguranţa… mai puţin din imbolduri morale cât din înţelepciune. Dar oamenii de care vă vorbeam înainte nu au teamă. Cuvântul siguranţă nu face parte din vocabularul lor. Dacă Eastley a avut o legătură cu o femeie şi a vrut să scape de ea… Se opri şi dădu neajutorat din umeri. Dar de ce să fi avut el dorinţa s-o omoare ca să scape de ea? Şi, apoi, dacă omori o femeie, n-o aşezi tocmai în sarcofagul socrului! Nu, dacă m-aţi întreba: niciunul dintre ei nu are nimic de-a face cu crima. Dacă ar fi fost implicaţi în asta, nu şi-ar fi dat osteneala să ascundă cadavrul – cum s-ar zice – după uşa casei. Mai aveţi altceva de făcut aici?</p>
               <p>         Craddock negă, după care Bacon îi propuse să-l conducă la Brackhampton să servească la el o ceaşcă de ceai. Inspectorul Craddock refuză invitaţia sub pretextul că ar dori să viziteze o veche cunoştinţă.</p>
            </div>
            <div type="div2">
               <head>         Capitolul X</head>
               <p>         Miss Marple îl privi pe inspectorul Dermot Craddock zâmbind mulţumită.</p>
               <p>         — Atât de mult mă bucur, zise ea, că v-au predat dumneavoastră cazul acesta. Am sperat asta.</p>
               <p>         — Când am primit scrisoarea dumneavoastră, m-am dus imediat la şef. Oricum auzise deja că cei din Brackhampton doreau să-i ajutăm, deoarece erau evident de părere că omuciderea nu se limita numai la localnici. Şeful a ascultat cu interes ceea ce i-am povestit de la dumneavoastră. Dacă înţeleg bine, aflase, de la naşul meu, multe despre dumneavoastră.</p>
               <p>         — Prea bunul sir Henry! murmură Miss Marple cu delicateţe.</p>
               <p>         — Mi-a spus că e vorba de o poveste cam ţicnită, care ar fi fost descoperită de două doamne mai în vârstă, care, contrar tuturor îndoielilor, se dovedise adevărată şi deoarece, în plus, o cunoşteam pe una dintre aceste doamne, vroia să-mi încredinţeze cazul. Şi aşa am ajuns aici. Acum, dragă Miss Marple, după cum vedeţi, nu mi-am adus nici un om cu mine. Veţi considera, pe bună dreptate, că nu e vorba de vreo vizită oficială. Aş dori doar să stăm de vorbă, în mod plăcut.</p>
               <p>         Miss Marple râse.</p>
               <p>         — Ce vi s-a povestit de fapt?</p>
               <p>         — Cred că tot. Cunosc relatarea iniţială a prietenei dumneavoastră, doamna McGillicuddy, făcută poliţiei din St. Mary Mead. Ştiu de înştiinţarea conductorului şi de epistola trimisă de prietenă funcţionarului căilor ferate din Brackhampton. S-au întreprins toate cercetările necesare atât de cei de la căile ferate cât şi de către poliţie. Dar nu există nici o îndoială că dumneavoastră, cu o îndemânare fantastică, i-aţi bătut cu un atu mai mare.</p>
               <p>         — Nu cu un atu, îl corectă cu modestie Miss Marple. De altfel, aveam un avantaj foarte mare. Nimeni, în afară de mine, n-o cunoştea pe Elspeth McGillicuddy. Nu exista nici un martor care să fi putut atesta povestea ei. Şi apoi, când nu se reclamă dispariţia nici unei femei, bineînţeles că s-a presupus că e vorba de o poveste fantezistă inventată de o bătrână doamnă. Dar eu o cunosc pe doamna McGillicuddy!</p>
               <p>         — Sper că o voi cunoaşte şi eu de asemenea, răspunse inspectorul. Aş fi vrut să nu fi plecat în Ceylon. Oricum, am aranjat să se vorbească cu ea acolo.</p>
               <p>         — Raţionamentul meu nu e defel original, reluă discuţia Miss Marple. Totul se găseşte la Mark Twain; doar ştiţi povestea băiatului care a găsit calul! Şi-a zis că trebuie să se ducă acolo unde calul s-ar fi dus de unul singur. Aşa a procedat şi a găsit calul.</p>
               <p>         — V-aţi întrebat, aşadar, ce aţi fi făcut, după ce aţi fi comis o crimă groaznică, cu sânge rece? Craddock privi gânditor faţa uşor roşie a bătrânei doamne cam stânjenite. Desigur, în sinea dumneavoastră…</p>
               <p>         — Seamănă cu o chiuvetă, cum îi place nepotului meu Raymond să zică, îl completă Miss Marple, dând din cap animată. Dar îi răspund, de fiecare dată,să nu conteste faptul că o chiuvetă de bucătărie reprezintă un lucru casnic comod care ar trebui să fie foarte igienic.</p>
               <p>         — Aţi putea merge ceva mai departe? Puneţi-vă în postura ucigaşului şi spuneţi-mi unde este acum.</p>
               <p>         Miss Marple oftă.</p>
               <p>         — Aş vrea s-o pot face. Dar n-am nici o idee… absolut nici o idee. Dar trebuie să fie cineva care a locuit la Rutherford Hall sau îl cunoaşte foarte bine.</p>
               <p>         — Aveţi dreptate. Dar asta deschide o foarte largă perspectivă. Un întreg şir de femei, care se duceau acolo ziua ca să muncească. De asemenea, multă lume a venit şi a plecat. Toţi cunoşteau „Şopronul cel lung” şi nu era un secret că cheia atârna deasupra uşii. Desigur, mulţi mai ştiau că înăuntru se afla un fel de muzeu şi un sarcofag! Oricine ar fi auzit de el, s-ar fi putut gândi că e un loc bun de ales pentru ascunderea unui cadavru.</p>
               <p>         — Fără îndoială. Văd câte greutăţi întâmpinaţi.</p>
               <p>         — N-o să ne atingem niciodată ţelul, zise Craddock, atâta timp cât nu ajungem să stabilim identitatea decedatei.</p>
               <p>         — Şi asta ar putea fi dificil.</p>
               <p>         — Dar vom reuşi, deşi va mai dura o vreme. Verificăm toate informaţiile care corespund dispariţiei unei femei cam de vârsta ei. Până acum nu avem nimic care să se potrivească descrierii. Haina ei de blană era foarte ieftină şi fusese cumpărată dintr-un magazin din Londra. Sute de mantouri de genul acesta au fost vândute în ultimele trei luni. Nici o vânzătoare nu a putut recunoaşte moarta după fotografie şi nu e de mirare căci a fost achiziţionată cu puţin timp înainte de Crăciun. Celelalte obiecte de îmbrăcăminte provin din străinătate. Cu precădere din Paris. Am luat legătura cu Parisul şi au început şi acolo cercetările. Mai devreme sau mai târziu, cineva va sesiza sau va da un anunţ că o rudă sau o chiriaşă a dispărut. Trebuie doar să aşteptăm.</p>
               <p>         — Pudriera n-a folosit deci la nimic?</p>
               <p>         — Din păcate, nu. Este un articol care se vinde cu sutele în Rue de Rivoli. E foarte ieftină. Apropo, ar fi trebuit s-o fi predat imediat poliţiei… sau, mai bine zis, domnişoara Eyelesbarrow nu trebuia s-o fi reţinut.</p>
               <p>         Miss Marple clătină din cap.</p>
               <p>         — Nici o clipă n-a fost vorba despre comiterea vreunei nereguli, remarcă ea. Când o tânără, în vreme ce exersează jucând golf, găseşte o pudrieră veche, de mică valoare, nu e nevoie să alerge imediat cu ea la poliţie, nu-i aşa? Miss Marple făcu o scurtă pauză, după care continuă pe un ton hotărât: Eu am considerat că e mult mai înţelept să găsească mai întâi moarta.</p>
               <p>         Inspectorul Craddock era cam consternat… teribil de impresionat.</p>
               <p>         — Păreţi că nu v-aţi îndoit niciodată, câtuşi de puţin, că ar fi putut fi descoperit cadavrul!</p>
               <p>         — Am fost sigură că Lucy Eyelesbarrow îl va găsi. Este deosebit de destoinică şi foarte inteligentă.</p>
               <p>         — Da, într-adevăr, aşa e! Personal mi-a fost teamă de ea, face ravagii pe cât de activă e. Nici un bărbat nu se va aventura vreodată s-o ia în căsătorie.</p>
               <p>         — Ştiţi, n-aş vrea să fac alte afirmaţii. El ar trebui, bineînţeles, să fie unbărbat cu totul deosebit. Miss Marple îşi urmări, pentr-o clipă, firul gândurilor. Cum aţi încheiat-o cu oamenii de la Rutherford Hall? întrebă ea.</p>
               <p>         — După câte văd, toţi depind de dumneavoastră. Vă ciugulesc din palmă… aşa s-ar zice vorbind la propriu. Apropo: ei nu ştiu nimic despre faptul că domnişoara Eyelesbarrow e în legătură cu dumneavoastră. Am păstrat asta pentru noi.</p>
               <p>         — Acum ea nu se mai află în legătură cu mine. Şi-a îndeplinit misiunea pe care i-am încredinţat-o.</p>
               <p>         — Deci ea şi-ar putea rezilia contractul ca să plece oricând doreşte?</p>
               <p>         — Da.</p>
               <p>         — Dar rămâne. De ce?</p>
               <p>         — Nu mi-a mărturisit motivele ei. Este o fată foarte inteligentă. Presupun că rămâne din interes.</p>
               <p>         — În legătură cu problema, sau cu familia?</p>
               <p>         — Poate, remarcă Miss Marple gânditoare, e greu de despărţit una de alta.</p>
               <p>         Craddock o privi pătrunzător.</p>
               <p>         — Vă gândiţi la ceva anume?</p>
               <p>         — O, nu… nu mă gândesc la nimic anume.</p>
               <p>         — Cred că mai vreţi să-mi spuneţi ceva deosebit legat de asta.</p>
               <p>         Miss Marple clătină din cap.</p>
               <p>         Dermot Craddock oftă:</p>
               <p>         — Deci n-am altceva de făcut decât să urmăresc cazul mai departe, cum se obişnuieşte să se zică pe la noi. Viaţa de poliţist este extrem de monotonă!</p>
               <p>         — Sunt sigură că veţi avea succes.</p>
               <p>         — Ceva indicii pentru mine? Alte idei inspirate?</p>
               <p>         — M-am gândit la ceva de genul oamenilor care călătoresc, răspunse vag Miss Marple. Mă refer la pictori, actori şi alţii de felul lor, care umblă din loc în loc şi nu au legături strânse cu ţara. Dispariţia unei asemenea femei ar trece uşor neobservată.</p>
               <p>         — Înţeleg. Ar putea fi ceva. O să analizăm, încă o dată, problema din punctul acesta de vedere. Apoi o întrebă: De ce zâmbiţi?</p>
               <p>         — Tocmai mă gândeam ce figură o să facă Elspeth McGillicuddy când o să audă că a fost găsit cadavrul.</p>
               <p>         — Adevărat? exclamă doamna McGillicuddy. Adevărat?</p>
               <p>         Nu-şi găsea cuvintele. Amuţise, uitându-se la tânărul drăguţ, care venise la ea cu o legitimaţie de serviciu, şi la fotografiile pe care le adusese cu el.</p>
               <p>         — Într-adevăr, ea e! Da, ea e! Sărmana! Recunosc că mă bucur că i-au găsit cadavrul. Nimeni nu a crezut un cuvânt din ceea ce le-am spus; nici poliţia, nici cei de la căile ferate, de altfel, nimeni. Te supără faptul că nu eşti crezut. În orice caz, nimeni nu poate pretinde că n-am făcut tot ce mi-a stat în putinţă.</p>
               <p>         Tânărul dădu din cap aprobator.</p>
               <p>         — Unde spuneaţi că a fost descoperit cadavrul? a dorit să afle doamna McGillicuddy.</p>
               <p>         — Într-un şopron, în afara Brackhampton-ului, pe domeniul ce aparţine de Rutherford Hall.</p>
               <p>         — N-am auzit niciodată de el. Cum a ajuns acolo?</p>
               <p>         Tânărul nu răspunse.</p>
               <p>         — Sunt sigură că Jane Marple l-a găsit. Pe Jane poţi să te bazezi.</p>
               <p>         — Cadavrul, o corectă tânărul care se uită prin notiţele sale, a fost localizat de o anume Lucy Eyelesbarrow.</p>
               <p>         — Nici de ea n-am auzit niciodată. Dar sunt convinsă că Jane Marple trebuie să aibă ceva de-a face cu povestea.</p>
               <p>         — În orice caz, doamnă McGillicuddy, o recunoaşteţi, cu toată siguranţa, pe femeia din fotografia asta? Sunteţi convinsă că este aceeaşi femeie pe care aţi văzut-o în trenul acela?</p>
               <p>         — Femeia strangulată de un bărbat: da.</p>
               <p>         — L-aţi putea descrie pe acest bărbat?</p>
               <p>         — Era înalt, răspunse doamna McGillicuddy.</p>
               <p>         — Da? Şi mai departe?</p>
               <p>         — Avea părul negru.</p>
               <p>         — Da. Şi?</p>
               <p>         — Asta e tot ceea ce vă pot spune. Se întorsese cu spatele la mine. Nu i-am zărit chipul.</p>
               <p>         — L-aţi recunoaşte, dacă l-aţi vedea?</p>
               <p>         — Câtuşi de puţin. Doar v-am spus că era cu spatele la mine. Nu l-am văzut la faţă.</p>
               <p>         — N-aveţi vreo idee de vârsta lui?</p>
               <p>         Doamna McGillicuddy rămase dusă pe gânduri.</p>
               <p>         — Nu. De fapt… Adică nu ştiu… dar sunt destul de sigură că nu era foarte tânăr. Umerii arătau… foarte puternici, dacă înţelegeţi ce vreau să spun. Tânărul dădu din cap. Treizeci de ani sau mai mult. Altceva n-am ce adăuga. Nu mă uitam la el. O priveam pe ea… mâinile acelea care i-au cuprins gâtul… faţa ei… era aproape vânătă. Ştiţi, mai visez câteodată…</p>
               <p>         — Trebuie să fi fost o privelişte îngrozitoare, spuse tânărul, plin de înţelegere.</p>
               <p>         Îşi închise blocnotesul şi o întrebă:</p>
               <p>         — Când vă întoarceţi în Anglia?</p>
               <p>         — Nu înainte de trei săptămâni… dacă nu este necesar altfel.</p>
               <p>         O linişti repede.</p>
               <p>         — O, nu. Nu este necesar. În prezent, n-aţi putea face nimic. Dar, desigur, când vom aresta pe cineva… Ridică din umeri.</p>
               <p>         Poşta îi aduse o scrisoare de la Miss Marple. Îi trimitea o relatare amănunţită şi doamna McGillicuddy savură fiecare cuvânt, plină de mulţumire.</p>
            </div>
            <div type="div2">
               <head>         Capitolul XI</head>
               <p>         — Nu mi se pare înţelept din partea dumneavoastră, afirmă Cedric Crackenthorpe, cercetând-o cu atenţie pe Lucy Eyelesbarrow.</p>
               <p>         — În ce sens nu vi se par înţeleaptă?</p>
               <p>         — Nu înţeleg ce faceţi aici?</p>
               <p>         — Îmi câştig existenţa.</p>
               <p>         — Ca servitoare? întrebă el dispreţuitor.</p>
               <p>         — Sunteţi demodat! îi răspunse Lucy. Nu se mai găsesc astăzi servitoare. De meserie sunt menajeră.</p>
               <p>         — Dar munca pe care sunteţi obligată s-o îndepliniţi este imposibil să vă facă plăcere.</p>
               <p>         — Poate nu chiar toate aspectele muncii, dar gătitul îmi satisface curiozitatea creatoare şi am în mine pornirea de a face ordine, ceea ce îmi procură o adevărată bucurie.</p>
               <p>         — La mine domneşte o dezordine permanentă şi asta îmi procură plăcere, declară Cedric.</p>
               <p>         — Da, asta se observă la dumneavoastră.</p>
               <p>         — În căsuţa mea de pe Ibiza totul e simplu: trei farfurii, două ceşti cu farfurioare, un pat, o masă şi două scaune. Pretutindeni e praf şi peste tot sunt pete de vopsea şi bucăţi de piatră – sculptez cu aceeaşi plăcere cu care pictez şi nimeni nu are voie să se atingă de ceva. Nu vreau nici o femeie în casă.</p>
               <p>         — În nici o postură?</p>
               <p>         — Ce vreţi să spuneţi?</p>
               <p>         — Presupun că un bărbat cu un asemenea gust artistic ar duce, probabil, un anumit fel de viaţă intimă.</p>
               <p>         — Viaţa mea intimă, aşa cum o numiţi, mă priveşte personal, răspunse Cedric, cu demnitate. Ceea ce nu vreau să am este o femeie de tipul dumneavoastră, tiranică, ordonată, care să-şi bage nasul peste tot.</p>
               <p>         — Ah, cu câtă plăcere v-aş rostui o dată căsuţa, spuse Lucy zâmbind. Ar fi într-adevăr o schimbare.</p>
               <p>         — Nu o să aveţi niciodată prilejul acesta.</p>
               <p>         — Probabil că nu. De ce aţi lăsat să decadă totul aşa? Nu numai războiul trebuie să fi fost de vină!</p>
               <p>         — V-ar face chiar atâta plăcere să orânduiţi aici? Cât de întreprinzătoare sunteţi! Abia acum înţeleg cum de tocmai dumneavoastră a trebuit să descoperiţi un cadavru. Nu puteaţi lăsa în pace un sarcofag greco-roman. După o scurtă pauză, continuă: Nu, nu numai din cauza războiului. E din pricina tatei. De altfel, ce părere aveţi despre el?</p>
               <p>         — N-am avut prea mult timp să mă gândesc la asta.</p>
               <p>         — Nu vă feriţi! E un om rău… nu, mai degrabă un diavol… şi, după părerea mea, cam ţicnit. Normal, ne urăşte pe toţi… poate cu excepţia Emmei… şi asta din cauza testamentului bunicului.</p>
               <p>         Lucy îl privi întrebător.</p>
               <p>         — Bunicul meu a fost un adevărat om de afaceri. Într-o zi, tata a descoperit că e prea bun pentru aşa ceva. A călătorit în Italia şi Balcani şi a început s-o facă pe cârpaciul prin artă. Atunci bunicul a priceput pe dată. A constatat că fiul său nu e om de afaceri şi, din păcate, nu înţelege prea mult arta (în amândouă cazurile a avut dreptate) şi, ca urmare, şi-a lăsat toată averea nepoţilor. I-a încredinţat-o unei societăţi tutelare. Tata trebuia să primească dobânzile în tot cursul vieţii, dar nu se putea atinge de capital. Ştiţi ce a făcut atunci? A încetat să mai cheltuie bani. S-a mutat aici şi a început să economisească. După părerea mea, el trebuie să fi acumulat o avere aproape la fel de mare ca cea lăsată de bunicul. Între timp, noi – Harold, eu însumi, Alfred şi Emma – n-am primit nici un penny din banii bunicului. Eu sunt un pictor sărac, Harold a devenit om de afaceri şi, acum, joacă un rol în City. El este singurul care are talent pentru făcut bani; totuşi am auzit vorbindu-se, recent, că n-ar mai sta aşa de bine în şa. În sfârşit, Alfred… este oaia neagră a familiei…</p>
               <p>         — Cum aşa?</p>
               <p>         — N-a fost niciodată în închisoare, dar, de câteva ori, era pe aproape. În timpul războiului, a lucrat la ministerul pentru aprovizionarea trupelor, dar a fost îndepărtat, pe neaşteptate, în nişte împrejurări cam dubioase. Apoi a făcut nişte afaceri cu conserve de fructe şi a mai existat un scandal din pricina unei poveşti cu ouă.</p>
               <p>         — Nu este oare cam neînţelept de povestit toate astea străinilor?</p>
               <p>         — De ce? Sunteţi spioana poliţiei?</p>
               <p>         — Aş putea fi.</p>
               <p>         — Nu cred. Eraţi deja angajată să trebăluiţi pe aici, pe când poliţia nu se interesa deloc de noi. Cred…</p>
               <p>         Se întrerupse, când o văzu venind pe sora lui, Emma.</p>
               <p>         — Hello, Em! îţi faci griji?</p>
               <p>         — Da. Aş vrea să vorbesc cu tine, Cedric.</p>
               <p>         — Trebuie să mă întorc în casă acum, spuse cu tact, Lucy.</p>
               <p>         — Rămâneţi! zise Cedric. Prin povestea cu crima aţi devenit o membră a familiei.</p>
               <p>         — Am o mulţime de făcut, se scuză Lucy.</p>
               <p>         Se întoarse repede. Cedric o urmări cu privirea.</p>
               <p>         — Arată bine, remarcă el. Cine e ea, de fapt?</p>
               <p>         — O, e foarte cunoscută, răspunse Emma. Şi-a făcut din acest fel de ocupaţie o specialitate. Dar s-o lăsăm pe Lucy Eyelesbarrow! Îmi trec prin minte lucruri care mă neliniştesc foarte mult, Cedric. Poliţia bănuieşte că femeia cea ucisă ar fi o străină, probabil o franţuzoaică. Cedric, crezi că e posibil… să fi fost Marţine?</p>
               <p>         Cedric o privi câteva secunde, ca şi cum n-ar fi auzit-o.</p>
               <p>         — Marţine? Cine anume… ah, vrei să zici Marţine?</p>
               <p>         — Da, crezi…</p>
               <p>         — De ce, Dumnezeule, să fie Marţine?</p>
               <p>         — Telegrama pe care a trimis-o a fost ciudată, dacă stai şi te gândeşti la ea. Trebuie să fi sosit aproximativ în perioada aceea… Crezi că a venit încoace şi…</p>
               <p>         — Prostii! De ce să fi venit aici Marţine? Şi ce să fi căutat în „Şopronul cel lung”? Ideea mi se pare cu totul incredibilă.</p>
               <p>         — Nu crezi că ar trebui să-i spun comisarului Bacon sau celuilalt?</p>
               <p>         — Ce să spui?</p>
               <p>         — În legătură cu Marţine. În legătură cu scrisoarea.</p>
               <p>         — Nu mai încurca şi tu, surioară, lucrurile şi nu mai povesti poliţiei orice detaliu fără importanţă, care n-are nimic de-a face cu cazul. De altfel, nu m-am gândit niciodată serios la scrisoarea Marţinei.</p>
               <p>         — Dar eu…</p>
               <p>         — Dintotdeauna ai fost înclinată să crezi lucruri imposibile. Sfatul meu e să-ţi ţii gura. E treaba poliţiei să identifice cadavrul. Pariez că Harold ar spune la fel, dacă l-ai întreba.</p>
               <p>         — Fireşte că-i voi spune acelaşi lucru lui Harold. Şi lui Alfred. Dar mă simt neliniştită, Cedric, îmi fac, zău, tot felul de gânduri şi nu ştiu cum ar trebui să procedez.</p>
               <p>         — Nu fă nimic, răspunse prompt Cedric.</p>
               <p>         Emma Crackenthorpe oftă. Se întoarse încet spre casă. Se vedea că ceva o frământă. Când ajunsese aproape de casă, doctorul Quimper deschise portiera maşinii sale destul de demodate. De îndată ce o zări, lăsă automobilul şi-i ieşi în întâmpinare.</p>
               <p>         — Starea tatălui dumneavoastră este uimitor de bună, domnişoară Emma, îi spuse el. O crimă înseamnă ceva pentru el! Manifestă un interes sporit pentru viaţă. Trebuie să recomand doctoria asta şi altora dintre pacienţii mei.</p>
               <p>         Emma zâmbi mecanic. Doctorul Quimper îşi dădu seama imediat că era ceva în neregulă cu ea.</p>
               <p>         — Vă frământă ceva? întrebă el.</p>
               <p>         Emma îl privi. Se obişnuise deja să simtă prietenia şi simpatia lui pline de consolare. Devenise un prieten pe care se putea baza, nu numai un sfătuitor în ale medicinii. Nu se lăsa dusă în eroare de grosolănia sa. Ea ştia că, sub aparenţa sa aspră, se ascundea o inimă caldă.</p>
               <p>         — Da, mă frământă ceva, recunoscu ea.</p>
               <p>         — Nu doriţi să-mi povestiţi? Fireşte, dacă nu vreţi, lăsaţi-o baltă!</p>
               <p>         — Tare aş vrea să vă povestesc. O parte o ştiţi, întrebarea e doar ce trebuie să fac.</p>
               <p>         — Mi se pare că judecata dumneavoastră a fost mai totdeauna corectă. În ce constă dificultatea?</p>
               <p>         — Vă amintiţi… sau poate nu vă amintiţi… că v-am povestit odată, despre un frate… despre un frate care a murit în război.</p>
               <p>         — Vreţi să spuneţi că se căsătorise, sau că dorise să se căsătorească. Nu era vorba de o franţuzoaică?</p>
               <p>         — Da. Chiar imediat după ce am primit scrisoarea de la el, a căzut înrăzboi. Niciodată n-am auzit ceva de la fată sau despre ea. Tot ceea ce ştiam despre ea era prenumele. Ne-am aşteptat mereu ca să scrie sau să vină aici. Dar n-a făcut-o. N-am aflat nici cel mai mărunt lucru de la ea… până acum vreo lună, în ajunul Crăciunului.</p>
               <p>         — Îmi aduc aminte. Aţi primit atunci o scrisoare, nu-i adevărat?</p>
               <p>         — Da. În ea spunea că se află în Anglia şi că i-ar face plăcere să ne viziteze. Ne-am pregătit pentru asta, dar, în ultima clipă, a trimis o telegramă prin care ne anunţa că trebuia, în mod cu totul neaşteptat, să se întoarcă în Franţa.</p>
               <p>         — Şi?</p>
               <p>         — Poliţia crede că femeia ucisă e franceză.</p>
               <p>         — Chiar? Aşa cred? Mai înainte, am avut impresia că trebuie să fi fost englezoaică, dar poate că m-am înşelat. Ceea ce vă nelinişteşte este posibilitatea ca femeia ucisă să fi putut fi logodnica fratelui dumneavoastră?</p>
               <p>         — Da.</p>
               <p>         — Mi se pare absolut imposibil, răspunse doctorul Quimper. Apoi adăugă: Totuşi, vă înţeleg îndoielile.</p>
               <p>         — Mă întreb dacă nu trebuie să povestesc totul poliţiei. Cedric şi ceilalţi consideră că e inutil. Ce părere aveţi?</p>
               <p>         — Hm! Doctorul Quimper îşi strânse buzele. Tăcu o vreme şi căzu pe gânduri. În cele din urmă, spuse tărăgănat: Este, desigur, mult mai simplu, dacă nu povestiţi nimic. Îi înţeleg pe fraţii dumneavoastră. Cu toate astea…</p>
               <p>         — Da?</p>
               <p>         Quimper o privi plin de bunăvoinţă.</p>
               <p>         — Faceţi-mi hatârul şi povestiţi-le, zise el. N-o faceţi dacă asta vă va aduce nelinişte. Vă cunosc.</p>
               <p>         Emma se înroşi uşor.</p>
               <p>         — Poate m-am prostit.</p>
               <p>         — Faceţi ceea ce consideraţi că e mai bine, draga mea, şi nu vă mai îngrijoraţi de ceea ce ar spune ceilalţi membri ai familiei. Vă preţuiesc mai mult puterea dumneavoastră de judecată decât pe cea a oricăruia din întreaga casă.</p>
            </div>
            <div type="div2">
               <head>         Capitolul XII</head>
               <p>         — Hei! Veniţi odată încoace?</p>
               <p>         Lucy îşi întoarse surprinsă capul, Bătrânul domn Crackenthorpe privea prin uşa întredeschisă şi-i făcea nerăbdător semn cu mâna.</p>
               <p>         — Doriţi ceva, domnule Crackenthorpe?</p>
               <p>         — Nu mai vorbiţi atâta! Veniţi încoace!</p>
               <p>         Lucy se supuse. Bătrânul domn Crackenthorpe o luă de braţ, o trase în cameră şi închise uşa după ea.</p>
               <p>         — Aş vrea să vă arăt ceva, îi spuse el.</p>
               <p>         Lucy se uită în jur. Se afla într-o cameră mică care, evident, trebuia să folosească drept birou, dar tot atât de evident, de foarte mult timp, nu folosise acestui scop. Pe birou stăteau mari grămezi de hârtii prăfuite, pe când pânze de păianjeni atârnau în ghirlande de pe tavan şi în colţuri. Aerul mirosea a stătut.</p>
               <p>         — Doriţi să fac curăţenie în camera asta? întrebă ea.</p>
               <p>         Bătrânul domn Crackenthorpe clătină din cap.</p>
               <p>         — Nu, în nici un caz! Ţin închisă camera asta. Emmei i-ar plăcea să-şi facă treabă pe aici, dar eu nu-i permit. E camera mea. Vedeţi pietrele acestea? Sunt probe de pietre geologice.</p>
               <p>         Lucy se uită la o colecţie de douăsprezece sau paisprezece bucăţi de stâncă, într-o parte cu suprafaţa netedă, în cealaltă parte, aspre.</p>
               <p>         — Drăguţe, zise ea prietenoasă. Foarte interesant!</p>
               <p>         — Aveţi perfectă dreptate. Sunt interesante. Uite o fată deşteaptă! Nu arăt pietrele acestea oricui. Dar am să vă mai arăt şi altceva.</p>
               <p>         — Sunteţi foarte amabil, dar acum trebuie neapărat să mă întorc la treabă. Sunt şase oameni în casă…</p>
               <p>         — Şi mă duc în sapă de lemn prin pofta lor de mâncare. Tot timpul vor să mănânce! Altceva nu fac când vin aici. Nici nu se gândesc să plătească pentru masă. Adevărate ploşniţe! Abia aşteaptă cu toţii să mor… dar sunt mai rezistent decât ştie chiar Emma!</p>
               <p>         — În mod sigur sunteţi.</p>
               <p>         — Nici nu sunt chiar atât de bătrân. Emma face în aşa fel de parcă aş fi mai bătrân şi mă tratează corespunzător. Şi dumneavoastră vi se pare că sunt bătrân?</p>
               <p>         — Bineînţeles că nu, spuse Lucy.</p>
               <p>         — Ce fată înţelegătoare! Ia, uitaţi-vă aici!</p>
               <p>         Indică un fel de hartă mare, decolorată, care atârna pe perete. Uitându-se mai de aproape, Lucy îşi dădu seama că nu reprezenta o hartă ci un arbore genealogic. Unele nume erau atât de fin scrise încât numai cu ajutorul unei lupe ar fi putut fi citite. Însă, strămoşii îndepărtaţi fuseseră notaţi cu litere mari şi, deasupra numelor lor, erau aşezate coroane.</p>
               <p>         — Ne tragem din regi, spuse domnul Crackenthorpe. Este arborele genealogic al mamei mele, nu al tatălui meu. El a fost un plebeu, un bătrânobişnuit! Nu-i plăcea de mine pentru că i-am fost întotdeauna superior. Am avut un simţ înnăscut pentru artă şi sculpturi clasice, pe când el – al naibii bătrân zgârcit – nu înţelegea nimic. Nu-mi aduc aminte de mama. A murit când aveam doi ani şi era ultima din familia ei. Domeniul său a fost ipotecat şi s-a căsătorit cu tata. Dar uite aici: Edward cel Vestit… Ethelred Neconfesorul… şi mulţi alţii de pe vremea dinainte de venirea normanzilor. Dinainte de normanzi… asta e ceva, nu-i aşa?</p>
               <p>         — Da, e ceva!</p>
               <p>         — Acum o să vă arăt altceva. O conduse prin cameră şi Lucy simţi, cu neplăcere, cât de puternice erau degetele care o ţineau de braţ. Într-adevăr, la bătrânul domn Crackenthorpe nu se observa nici o slăbiciune. Se opri în faţa unei mobile vechi, negre, de stejar. O vedeţi? Provine din Lushington, domeniul familiei mamei mele. Aţi vrea să vedeţi ce e înăuntru?</p>
               <p>         — Arătaţi-mi dumneavoastră, dacă doriţi, spuse Lucy.</p>
               <p>         — Curioasă? Toate femeile sunt curioase.</p>
               <p>         Luă o cheie din buzunar şi deschise uşa de jos. Scoase la iveală o casetă surprinzător de nouă. O deschise.</p>
               <p>         — Ia, uitaţi-vă la asta.</p>
               <p>         Ridică o rolă mică, învelită în hârtie şi o desfăcu la un capăt. Nişte monezi de aur i se rostogoliră în căuşul mâinii.</p>
               <p>         — Ia, uitaţi-vă la ele, domnişoară! Vedeţi monezile? Luaţi-le în mână. Le simţiţi? Ştiţi ce sunt? Aş paria că nu. Sunteţi prea tânără. Monezi de aur… Erau utilizate ca mijloc de plată, înainte de a veni la modă bancnotele astea dreptunghiulare. Valorează mult mai mult decât hârtiile astea caraghioase. Le-au adunat de multă vreme. În caseta asta am o mulţime de alte lucruri. Emma nu ştie de ele. Nimeni nu ştie. Este secretul nostru. Mă înţelegeţi, domnişoară? Ştiţi de ce vă povestesc despre astea şi vă arăt totul?</p>
               <p>         — Nu, de ce?</p>
               <p>         — Deoarece nu trebuie să credeţi că sunt un bătrân bolnav, la capătul puterilor. Soţia mea era o fiinţă candidă, netalentată. Dumneata ai însă talent. Sunteţi o tânără drăguţă. Vă dau un sfat: nu vă aruncaţi în braţele unui tânăr! Bărbaţii tineri sunt zgârciţi. Se gândesc la viitorul lor. Aşteptaţi… Degetele îi încleştară braţul Lucyei. Îşi apropie gura de urechea ei: Mai mult nu vă spun. Aşteptaţi! Proştii cred că voi muri în curând, dar se înşeală. Nu m-aş mira, dacă le-aş supravieţui tuturor. Atunci vom vedea! Harold n-are copii. Cedric şi Alfred nu sunt căsătoriţi. Emma… nu se va mărita. Se omoară după Quimper, dar Quimper nu se va gândi niciodată să se însoare cu Emma. Apoi mai e Alexander. Da, Alexander… dar, ştiţi, îmi place de Alexander. E comic, dar îmi place să-l chinui. Tăcu o clipă şi-şi frecă bărbia. În cele din urmă spuse:</p>
               <p>         — Ei, fato, cum stăm? Cum vi se pare?</p>
               <p>         — Domnişoară Eyelesbarrow…</p>
               <p>         Vocea Emmei răsună înăbuşită prin uşa închisă. Lucy se folosi recunoscătoare de ocazie.</p>
               <p>         — Mă strigă domnişoara Crackenthorpe. Trebuie să plec. Vă mulţumesc foarte mult că mi-aţi arătat toate astea…</p>
               <p>         — Nu uitaţi… secretul nostru…</p>
               <p>         — N-am să-l uit, răspunse Lucy. Ieşi în grabă din cameră şi se întrebă dacă nu primise tocmai o cerere în căsătorie…</p>
               <p>         Dermot Craddock stătea în camera sa de lucru, la birou. Se aplecase într-o parte şi vorbea la telefon, în timp ce se rezema cu coatele de masă. Vorbea în franceză – o limbă pe care o stăpânea bine.</p>
               <p>         — A fost numai aşa, o idee, vă rog să înţelegeţi corect.</p>
               <p>         — Desigur, o idee, sună răspunsul din Paris. Am început cercetările în cercurile celor care se întâlnesc. După câte aud nu se desfăşoară fără rezultate. Adică, femei de felul acesta dispar foarte uşor, dacă n-au familie sau vreun iubit. Pleacă într-un turneu sau îşi găsesc un nou iubit şi nimeni nu întreprinde cercetări, dacă dispar brusc. Păcat că, după fotografia pe care mi-aţi trimis-o, femeia poate cu greu fi recunoscută. Bineînţeles, că strangularea schimbă mult înfăţişarea. Dar asta nu modifică situaţia. Am să studiez ultimele rapoarte ale oamenilor mei. Poate dăm peste ceva. Au revoir, mon cher.</p>
               <p>         În timp ce Craddock se despărţea politicos de colegul său de la Paris, i se puse o hârtie pe birou. Citi: „Domnişoara Emma Crackenthorpe ar dori să-i vorbească domnului inspector Craddock în problema de la Rutherford Hair.”</p>
               <p>         Îi spuse funcţionarului:</p>
               <p>         — Conduceţi-o aici pe domnişoara Crackenthorpe.</p>
               <p>         Era clar, deci, că nu se înşelase. Emma Crackenthorpe ştia ceva. Poate nu prea mult, dar totuşi ceva şi se hotărâse să-i vorbească.</p>
               <p>         Când ea intră, el se ridică, îi întinse mâna şi o invită să ia loc.</p>
               <p>         — Aţi venit să-mi povestiţi ceva, domnişoară Crackenthorpe, adevărat? Sunteţi neliniştită. Am dreptate? Poate e doar un fleac şi vă gândiţi că, probabil, nu are nimic de a face cu problema, dar sunteţi de părere că ar fi mai bine să-mi vorbiţi despre el De aceea aţi venit. Am sau nu dreptate? Presupun că are legătură cu identitatea femeii. Credeţi că ştiţi cine a fost. Aşa e?</p>
               <p>         — Nu, nu, nu tocmai. Mi se pare cât se poate de imposibil, dar…</p>
               <p>         — Dar există o posibilitate şi asta vă nelinişteşte. Cel mai bine ar fi să-mi povestiţi, poate v-ar reda liniştea.</p>
               <p>         Emma ezită o vreme, apoi spuse:</p>
               <p>         — I-aţi văzut pe trei dintre fraţii mei. Am mai avut un al patrulea frate, Edmund, care a murit în război. Cu puţin timp înainte de a cădea pe front, mi-a scris din Franţa.</p>
               <p>         Îşi deschise poşeta şi scoase o scrisoare îngălbenită şi mototolită. O citi: „Sper să nu te sperii, Emmie, dar trebuie să-ţi spun că mă voi căsători. Cu o franceză. Totul s-a întâmplat pe neaşteptate, dar ştiu că ţie îţi va place de Marţine şi o vei lua la tine, dacă mie mi se va întâmpla ceva. În scrisoarea mea viitoare îţi voi da mai multe amănunte. Atunci voi fi însurat. Anunţă-l cu grijă pe bătrân, da? Probabil se va înfuria îngrozitor”.</p>
               <p>         Inspectorul Craddock întinse mâna. Emma i-o dădu şovăind. Continuă repede:</p>
               <p>         — Două zile după primirea acestei scrisori, a sosit o telegramă, în care se spunea că Edmund e dat dispărut, probabil căzut în război. Apoi s-a constatatdefinitiv că e mort. Era aproape de Dunkerque, aşadar într-o vreme în care domnea o mare zăpăceală. După câte am aflat nu se găsea în nici un act militar sau vreo indicaţie din care să reiasă că el se căsătorise. Dar aşa cum v-am mai zis, era o perioadă foarte încurcată. N-am auzit niciodată nimic despre fată. După încheierea războiului, am încercat să fac cercetări, dar, întrucât îi cunoşteam numai prenumele şi, pe-atunci, partea respectivă a Franţei fusese ocupată de germani, am întâmpinat mari greutăţi să descopăr ceva. În cele din urmă, mi-am închipuit că nunta n-a avut loc niciodată, că fata, pesemne, s-a măritat, înainte de terminarea războiului, cu altcineva, sau a murit şi ea.</p>
               <p>         Inspectorul Craddock aprobă din cap. Emma continuă:</p>
               <p>         — Imaginaţi-vă surpriza mea când, acum o lună, am primit o scrisoare, semnată de o oarecare Marţine Crackenthorpe.</p>
               <p>         — Aveţi scrisoarea aceasta?</p>
               <p>         Emma scoase scrisoarea din geantă şi i-o întinse inspectorului, care o citi cu interes. Scrisul de mână evidenţia clar o femeie educată.</p>
               <p>         Chčre mademoiselle!</p>
               <p>         Sper să nu vă speriaţi când veţi citi scrisoarea aceasta. Încă nu ştiu dacă fratele dumneavoastră, Edmund, v-a înştiinţat că ne-am căsătorit. A spus că vrea s-o facă. Numai după câteva zile de la căsătoria noastră, el a murit şi, în acelaşi timp, germanii au ocupat satul nostru. La sfârşitul războiului, am hotărât să nu vă scriu sau să vin la dumneavoastră, deşi Edmund m-a sfătuit să fac aşa. Dar între timp începusem e nouă viaţă şi nu aveam nevoie de ajutorul dumneavoastră. Acum, însă, lucrurile s-au schimbat. Vă scriu această scrisoare la dorinţa fiului meu. El este şi fiul fratelui dumneavoastră şi nu mai pot să-l privez de avantajele la care are dreptul. La începutul săptămânii viitoare sosesc în Anglia. Doriţi să-mi confirmaţi dacă pot să vă vizitez? Adresa mea pentru scrisori e: 126 Elvers Crescent, nr. 10.</p>
               <p>         Primiţi asigurarea stimei mele cele mai mari, Marţine Crackenthorpe</p>
               <p>         Craddock tăcu o vreme. Reciti scrisoarea cu mare atenţie, înainte de a i-o înapoia.</p>
               <p>         — Ce aţi făcut, după ce aţi primit scrisoarea aceasta, domnişoară Crackenthorpe?</p>
               <p>         — Cumnatul meu, Bryan Eastley, era, pe-atunci, din întâmplare, la mine. Am discutat cu el despre scrisoare. Apoi, i-am telefonat fratelui meu, Harold, la Londra şi i-am cerut părerea. Harold a fost foarte sceptic şi m-a sfătuit să fiu cât se poate de prudentă. Şi-a exprimat părerea că ar trebui să verificăm exact dacă expeditoarea scrisorii se căsătorise într-adevăr cu fratele nostru.</p>
               <p>         Emma făcu o scurtă pauză şi apoi continuă:</p>
               <p>         — Asta părea, natural, absolut raţional şi am fost de acord cu el. Dacă fata – sau mai bine zis femeia – era, cu adevărat, Marţine, despre care îmi scrisese Edmund, atunci trebuia s-o primim cu prietenie. Aşa că i-am trimis răspunsul la adresa dată şi am invitat-o să vină la Rutherford Hall. Vreo două zile mai târziu, a sosit o telegramă din Londra: „Din păcate, ocupată, pe neaşteptate, mă întorc în Franţa. Marţine.” Apoi, nici o scrisoare, şi n-am mai auzit nimic altceva despre ea.</p>
               <p>         — Şi când s-au întâmplat toate astea?</p>
               <p>         — Cu puţin timp înainte de Crăciun. Ştiu asta, întrucât voisem să-i propun să petreacă sărbătorile la noi. Cum tata nici nu a vrut să audă, i-am propus să vină în week-end-ul de după Crăciun, căci familia era încă adunată.</p>
               <p>         — Şi credeţi că femeia al cărui cadavru a fost găsit în sarcofag ar putea fi această Marţine?</p>
               <p>         — Când aţi spus că e probabil o străină, atunci am devenit cam neliniştită. Când, la sfârşit…</p>
               <p>         Vocea i se înecă.</p>
               <p>         Craddock interveni repede:</p>
               <p>         — Aţi procedat bine că aţi venit la mine şi mi-aţi povestit. Vom face cercetări. Sunt convins că femeia care v-a scris s-a înapoiat cu adevărat în Franţa, este în viaţă şi totul e în ordine. Pe de altă parte, datele îl fac pe oricine să şovăie, cum şi dumneavoastră înşivă deja aţi recunoscut. Cum aţi auzit la stabilirea cauzei decesului, după părerea medicului legist, moartea femeii găsite în sarcofag trebuie să fi survenit cu trei-patru săptămâni în urmă. Dar nu vă mai faceţi griji, domnişoară Crackenthorpe. Lăsaţi treaba în seama noastră. Adăugă în treacăt: V-aţi sfătuit cu domnul Harold Crackenthorpe? Nu? Nici cu tatăl şi cu ceilalţi fraţi?</p>
               <p>         — Normal că a trebuit să-i povestesc tatei. S-a înfuriat îngrozitor. Zâmbi uşor. Era convins că este vorba de o escrocherie pusă la cale, prin care se voia să fim storşi de bani. Tata se enervează întotdeauna când se pune problema banilor. Crede, sau pretinde, că ar fi un ora sărac. În realitate, are un venit foarte mare şi abia cheltuie un sfert din el. Bineînţeles, că şi-a pus deoparte economii considerabile. Medită o clipă şi apoi continuă: Le-am povestit şi celorlalţi doi fraţi ai mei. Lui Alfred i s-a părut că ar fi o glumă, dar s-a gândit că ar fi la fel de bine şi o manevră de a ne înşela. Pe Cedric nu l-a interesat, de fapt nu-l interesează decât propria-i persoană. Am hotărât că familia trebuie s-o primească pe Marţine şi că avocatul nostru, domnul Wimborne, să fie invitat să participe la întâlnire.</p>
               <p>         — Ce a crezut domnul Wimborne despre caz?</p>
               <p>         — Tocmai vroiam să vorbim cu el când ne-a parvenit telegrama Marţinei.</p>
               <p>         — Şi nu aţi mai întreprins alte demersuri?</p>
               <p>         — Totuşi, am scris la adresa din Londra şi am menţionat pe plic: „Rog trimiteţi la noua adresă!” Dar nu am primit nici un fel de răspuns.</p>
               <p>         — Ciudată afacere…</p>
               <p>         O privi scrutător:</p>
               <p>         — Personal ce credeţi?</p>
               <p>         — Nu ştiu ce ar trebui să fac.</p>
               <p>         — Şi cum aţi considerat cazul atunci? Aţi crezut că scrisoarea e originală sau aţi fost de aceeaşi părere cu tatăl şi fraţii dumneavoastră? Cum s-a manifestat cumnatul? El ce părere a avut?</p>
               <p>         — Bryan a socotit că scrisoarea e originală.</p>
               <p>         — Şi dumneavoastră înşivă?</p>
               <p>         — Nu eram sigură că e treaba mea.</p>
               <p>         — Dar ce aţi simţit? Presupunând acum că această femeie era într-adevăr văduva fratelui dumneavoastră, Edmund?</p>
               <p>         Trăsăturile feţei Emmei se relaxară.</p>
               <p>         — Am ţinut mult la Edmund. Era fratele meu preferat. Mi se părea că o fată ca Marţine ar putea, desigur, scrie, în anumite condiţii, scrisoarea. Totul suna foarte natural. Am presupus că, până la sfârşitul războiului, ea ori s-a recăsătorit, ori trăieşte cu un bărbat care a avut grijă de ea şi de copil. Poate că, pe urmă, omul acesta a murit sau a părăsit-o. Mi s-a părut firesc ca ea să se adreseze familiei lui Edmund… aşa cum el însuşi dorise. Am considerat scrisoarea originală şi normală, dar Harold ne-a atras atenţia că scrisoarea ar fi putut fi întocmită de o femeie care o cunoscuse bine pe Marţine şi, ca urmare, era în măsură să conceapă o epistolă care să sune veridic. A trebuit să-i dau dreptate… dar, cu toate astea…</p>
               <p>         Tăcu.</p>
               <p>         — Aţi fi dorit să fie adevărat, nu-i aşa? întrebă Craddock prietenos.</p>
               <p>         Îl privi recunoscătoare.</p>
               <p>         — Da, doream să fie adevărat. M-aş fi bucurat atât de mult dacă Edmund ar fi lăsat un fiu în urma lui.</p>
               <p>         Craddock dădu înţelegător din cap.</p>
               <p>         — După cum spuneţi, la prima vedere, scrisoarea lasă impresia că e veridică. Surprinzător este însă ceea ce a urmat: înapoierea bruscă a Marţinei la Paris şi faptul că, de atunci, n-aţi mai avut nici o veste de la ea. Îi răspunseseţi cu prietenie şi eraţi pregătită s-o întâmpinaţi cu căldură. Atunci, de ce, după ce a trebuit să se întoarcă în Franţa, nu a mai scris ea? Asta e surprinzător, atâta vreme cât admitem afirmaţiile dumneavoastră că Edmund s-a căsătorit cu ea. Dacă, dimpotrivă, era o mincinoasă, atunci, natural, comportamentul ei e mai uşor de explicat. Mă gândeam că poate îi ceruseţi sfatul domnului Wimborne, el a întreprins cercetări şi femeia s-a speriat. Dar spuneţi că nu e aşa. Dar este, totuşi, posibil, ca unul dintre fraţii dumneavoastră să fi făcut aşa ceva. Poate că această Marţine avea ceva necurat în viaţa dusă mai înainte şi care, la cercetări, ar fi ieşit la lumină. Ea trebuie să fi presupus că are de a face numai cu sora plină de bunăvoinţă a lui Edmund, nu cu oameni de afaceri încăpăţânaţi, duri. A sperat, pesemne, să primească de la dumneavoastră bani pentru copil, fără să i se pună multe întrebări. În loc de aceasta, a descoperit că avea să se confrunte cu alte greutăţi. Bineînţeles, ar fi suferit urmări legale foarte grave. Dacă Edmund Crackenthorpe ar avea un fiu legitim, acesta ar fi unul din moştenitorii averii bunicului său.</p>
               <p>         Emma încuviinţă.</p>
               <p>         — În afară de aceasta, dacă sunt corect informat, el ar moşteni, de asemenea, şi Rutherford Hall, precum şi domeniul, terenul care reprezintă o mare valoare ca loc pentru construcţii.</p>
               <p>         Emma păru uşor speriată.</p>
               <p>         — Da. La asta nu m-am gândit deloc.</p>
               <p>         — Acum n-aş mai vrea să-mi fac alte gânduri, spuse inspectorul Craddock. E bine că aţi venit la mine. Voi întreprinde cercetări, dar consider câtse poate de improbabil ca între femeia care a scris scrisoarea – posibil, o intenţie de înşelăciune – şi femeia a cărui cadavru a fost găsit în sarcofag să existe vreo legătură.</p>
               <p>         Emma se ridică cu un oftat de uşurare.</p>
               <p>         — Mă bucur că v-am povestit toate astea.</p>
               <p>         Craddock o conduse până la uşă.</p>
               <p>         Apoi, îl chemă la el pe poliţistul criminalist Wetherall.</p>
               <p>         — Bob, am de lucru pentru tine. Du-te la 12.6 Elvers Crescent nr. 10. Ia cu tine fotografii ale femeii descoperite în sarcofag. Vezi ce ai putea afla despre o femeie care s-a prezentat drept doamna Marţine Crackenthorpe şi care, ori a locuit ori, în perioada cuprinsă între 15 decembrie şi sfârşitul lunii, şi-a luat scrisorile de acolo.</p>
               <p>         — Da, domnule.</p>
               <p>         Craddock s-a întors la alte documente care se adunaseră pe biroul său. În după-amiaza aceea şi-a vizitat un prieten care avea o agenţie teatrală. Cercetările sale rămaseră fără nici un rezultat. Când se întoarse la birou, găsi o telegramă de la Paris: „Descrierea dumneavoastră i s-ar potrivi Annei Strawinska din Baletul Maritski. Vă propunem să veniţi aici Dessin. Préfecture.”</p>
               <p>         Craddock răsuflă adânc şi fruntea i se descreţi. Se hotărî să plece cu trenul de noapte spre Paris.</p>
            </div>
            <div type="div2">
               <head>         Capitolul XIII</head>
               <p>         — Foarte amabil din partea dumneavoastră că m-aţi invitat la ceai, îi spuse Miss Marple Emmei Crackenthorpe.</p>
               <p>         Miss Marple era o bătrână doamnă încântătoare, întreaga faţă îi strălucea, în timp ce se uita în jurul său. Îl privi zâmbind pe Harold Crackenthorpe în costumul lui închis la culoare, ireproşabil, dădu din cap cu un zâmbet fermecător spre Alfred, când acesta o invită să servească din pâine şi, în treacăt, îl contemplă pe Cedric, care stătea cu o mină întunecată, în sacoul său sărăcăcios, lângă şemineu.</p>
               <p>         — Ne bucurăm foarte mult că aţi putut veni, spuse politicoasă Emma.</p>
               <p>         Nimic nu amintea de scena, care avusese loc după prânz, când Emma declarase deodată: „Ah, dragilor! Uitasem cu totul. I-am permis domnişoarei Eyelesbarrow să-şi aducă mătuşa cea în vârstă astăzi, la ceai.”</p>
               <p>         — Amân-o! spuse Harold grosolan. Avem încă o mulţime de discutat. N-avem nevoie aici de străini.</p>
               <p>         — Las-o să vină! interveni Cedric. Am putea scoate ceva de la ea despre minunea aia de fată, Lucy. Ca să fiu sincer, aş dori să cunosc ceva mai multe despre Eyelesbarrow. Nu prea am încredere în ea. E mult prea vicleană.</p>
               <p>         — Are relaţii foarte bune, reluă Harold. Am cerut informaţii despre ea. Trebuie, totuşi, să ştim ce e cu ea, cum de a cotrobăit pe-aici şi a găsit cadavrul. Întreaga afacere a fost stranie.</p>
               <p>         — Numai de-am şti cine a fost blestemata aia de femeie, zise Alfred.</p>
               <p>         — Trebuie să-ţi spun, Emma, că nu ţi-ai dat seama, ce faci, când te-ai dus la poliţie şi le-ai povestit că răposata ar putea fi prietena franceză a lui Edmund. Acum, probabil, sunt convinşi că unul dintre noi a omorât-o.</p>
               <p>         — Harold are multă dreptate, declară Alfred. Chiar nu ştiu ce te-a apucat. De atunci am sentimentul că sunt supravegheat peste tot de detectivi.</p>
               <p>         — I-am spus că nu trebuie să se ducă la poliţie, îl asigură Cedric. Dar Quimper a îndemnat-o.</p>
               <p>         — Asta nu-i treaba lui, strigă Harold mânios. Să stea printre pastilele şi prafurile lui!</p>
               <p>         — Ia, nu vă certaţi! spuse supărată Emma. Mă bucur, într-adevăr, că bătrâna domnişoară Nu-Ştiu-Cum vine la ceai. Ne face la toţi bine să avem o străină pe lângă noi ca să nu mai dezbatem mereu acelaşi lucru. Acum trebuie să mă duc să mă aranjez puţin.</p>
               <p>         Părăsi încăperea.</p>
               <p>         — Această Lucy Eyelesbarrow, începu Harold şi se întrerupse, dar continuă imediat: este aşa cum spune Cedric, într-adevăr, ciudată. Oare ce o fi determinat-o să scotocească prin şopron şi să deschidă un sarcofag? De altfel, o muncă care ar fi fost pe măsura unui Hercule. Poate trebuie să întreprindem investigaţii. Mi s-a părut atitudinea ei la prânz destul de duşmănoasă…</p>
               <p>         — Lăsaţi-o pe seama mea, îl întrerupse Alfred. Voi afla curând ce-i cu ea.</p>
               <p>         — Poate că nu este în realitate Lucy Eyelesbarrow, cea cu relaţii bune, remarcă Cedric.</p>
               <p>         — Dar ce scop ar putea urmări? Harold părea cu totul buimăcit. Afurisita naibii!</p>
               <p>         Se uitară unii la alţii cu figuri necăjite.</p>
               <p>         — Şi acum mai soseşte şi bătrâna asta la ceai! Tocmai când avem atât de multe de discutat!</p>
               <p>         — Ne vom sfătui în seara aceasta, propuse Alfred, între timp o vom descoase pe bătrâna mătuşă despre Lucy.</p>
               <p>         Conform înţelegerii, Miss Marple fusese, aşadar, adusă de Lucy, şedea acum lângă şemineu şi-i zâmbea plină de bunăvoinţă lui Alfred care-i întinsese sandviciurile.</p>
               <p>         — O, multe, multe mulţumiri! Îmi permiteţi…? O, ouă şi sardele! Mă tem că mă rezum întotdeauna la puţin când e ora ceaiului. Ştiţi, când îmbătrâneşti… Dar, fireşte, seara, o masă foarte frugală… Se adresă din nou gazdei: Ce casă frumoasă aveţi! Şi atâtea lucruri deosebite în ea! Bronzurile acestea, de exemplu. Îmi amintesc de bronzurile pe care le-a cumpărat tatăl meu de la Expoziţia universală de la Paris… Şi ce drăguţ că-i aveţi pe fraţii dumneavoastră în preajmă! Prea adesea, membrii aceleiaşi familii sunt împrăştiaţi departe.</p>
               <p>         — Doi fraţi locuiesc la Londra.</p>
               <p>         — Ce frumos pentru ei!</p>
               <p>         — Fratele meu, Cedric, e pictor. Trăieşte pe Ibiza.</p>
               <p>         — Pictorilor le plac insulele, comentă Miss Marple. Nu-i aşa? De exemplu, Gauguin…</p>
               <p>         — Povestiţi-ne ceva despre Lucy când era copil, Miss Marple, o întrerupse Cedric.</p>
               <p>         Se uită cu ochi strălucitori la el.</p>
               <p>         — Lucy a fost întotdeauna aşa de deşteaptă, spuse ea. Da, aşa ai fost, draga mea… nu mă întrerupe! Deosebit de dotată pentru aritmetică. Putea să socotească splendid. Încă îmi mai amintesc când măcelarul mă încărcase la plata cărnii…</p>
               <p>         Miss Marple se afundă în amintiri despre copilăria Lucyei şi trecu apoi în revistă descoperirile pe care le făcuse în viaţa satului.</p>
               <p>         Şirul povestirii ei fu întrerupt când intră Bryan. Cu el veniră şi cei doi băieţi, care, după vânătoarea lor de indicii, arătau destul de uzi şi murdari. Imediat apăru şi doctorul Quimper, care, întrucât o cunoştea pe bătrâna doamnă, păru cam uimit.</p>
               <p>         — Sper că tatăl dumneavoastră nu suferă de pe urma vremii, domnişoară Emma?</p>
               <p>         — O, nu… adică, s-a simţit, în după-amiaza aceasta, cam obosit…</p>
               <p>         — Bănuiesc că nu-l încântă musafirii, fu de părere Miss Marple.</p>
               <p>         — Serveşte ceaiul întotdeauna în birou, când vin iubiţii săi fii, îi explică Cedric. Din punct de vedere psihologic, asta nu e de mirare. Nu-i aşa, doctore Quimper?</p>
               <p>         Doctorul Quimper, care, cu mina unui om căruia îi rămâne, de obicei, puţin timp pentru mâncare, se servea din plin, replică:</p>
               <p>         — Psihologia este în regulă când e lăsată în seama psihologilor. Partea proastă e că, în prezent, fiecare face pe psihologul amator. Pacienţii mei îmi relatează destul de exact de ce complexe şi nevroze suferă şi îmi răpesc orice posibilitate să le-o spun. Vă mulţumesc, domnişoară Emma, mai servesc cu plăcere o ceaşcă. Azi n-am avut deloc timp să mănânc.</p>
               <p>         — Întotdeauna mă gândesc că viaţa unui medic e atât de nobilă şi plină de abnegaţie, sublinie Miss Marple.</p>
               <p>         — Atunci nu prea cunoaşteţi mulţi medici, răspunse doctorul Quimper. Sunt numiţi vampiri şi adesea asta şi sunt. Acum, în zilele noastre, ne primim cel puţin onorariul. De aceasta se îngrijeşte statul. Nu mai trebuie să facem nici o datorie despre care ştim că nu va fi achitată niciodată. Partea proastă e că toţi pacienţii par decişi să „stoarcă” cât mai mult posibil guvernul şi consecinţa e că, pentru orice tuse neînsemnată sau orice uşor deranjament stomacal, scot medicul de sub plapumă în toiul nopţii. Dar nu e nimic de făcut… Minunată prăjitură, domnişoară Emma. Vă pricepeţi s-o preparaţi.</p>
               <p>         — Domnişoara Eyelesbarrow a pregătit-o, nu eu.</p>
               <p>         — Dar şi dumneavoastră vă pricepeţi la fel de bine, răspunse Quimper politicos.</p>
               <p>         — Vreţi să mergem la tata să-l vedem?</p>
               <p>         Ea se ridică şi doctorul o urmă. Miss Marple îi urmări cu privirea până părăsiră împreună camera.</p>
               <p>         — Domnişoara Crackenthorpe este o fiică foarte iubitoare, după cum văd, remarcă ea.</p>
               <p>         — Şi eu mă mir că rezistă pe lângă bătrân, răspunse Cedric.</p>
               <p>         — Ea are aici un cămin plăcut şi tata ţine mult la ea, se amestecă repede Harold.</p>
               <p>         — Emmei i se potriveşte, continuă Cedric, e născută să rămână fată bătrână.</p>
               <p>         Miss Marple clipi uşor, în timp ce spuse:</p>
               <p>         — Chiar? Credeţi asta? Nu sunt convinsă că domnişoara Crackenthorpe va rămâne fată bătrână. Ea face parte dintre acele femei care se căsătoresc târziu şi devin soţii bune.</p>
               <p>         — Acest lucru nu este foarte probabil, atât timp cât trăieşte aici la Rutherford Hall, fu de părere tot Cedric. Nu vede pe nimeni cu care s-ar putea căsători.</p>
               <p>         Miss Marple clipi şi mai clar decât înainte.</p>
               <p>         — Peste tot există preoţi şi… medici.</p>
               <p>         Ochii ei aşa de îndrăzneţi se plimbară de la unul la altul.</p>
               <p>         Era clar că exprimase un gând care nu le trecuse niciodată prin cap şi care nu le prea plăcea.</p>
               <p>         Miss Marple se ridică:</p>
               <p>         — A fost foarte drăguţ că m-aţi invitat. Acum mi-am făcut o imagine a casei dumneavoastră şi a mediului în care Lucy trăieşte.</p>
               <p>         — O casă plăcută… şi un mort ca supliment, spuse Cedric.</p>
               <p>         — Cedric! strigă mânios Harold.</p>
               <p>         Miss Marple îi zâmbi lui Cedric:</p>
               <p>         — Ştiţi de cine îmi amintiţi? De tânărul Thomas Eade, fiul directorului băncii noastre. Foloseşte orice prilej să-i şocheze pe oameni şi a înţeles cel mai bine să cheltuie bani în loc să-i câştige.</p>
               <p>         Lucy o conduse pe Miss Marple acasă. Pe drumul de întoarcere, a apărut, deodată, o siluetă din întuneric şi s-a profilat în lumina farurilor, tocmai când era pe punctul de a o lua pe drumul cu gard viu. Lucy l-a recunoscut pe Alfred Crackenthorpe, care ridică mâna ca ea să oprească.</p>
               <p>         — Splendid! exclamă el, urcându-se. Brr! E frig! Am vrut, de fapt, să fac o mică plimbare să mă limpezesc, dar nu pot. Bătrâna doamnă a ajuns cu bine acasă?</p>
               <p>         — Da. S-a simţit bine aici.</p>
               <p>         — Am observat asta la ea. E comic că bătrânelor doamne le place societatea, nu par să se plictisească… Cu adevărat… ceva mai plicticos decât Rutherford Hall nu poate exista. Mai mult de două zile nu pot să rămân. Cum de mai rezistaţi aici, domnişoară Lucy? Nu-mi luaţi în nume de rău dacă vă spun Lucy?</p>
               <p>         — Câtuşi de puţin. Nu mă plictisesc la Rutherford Hall. Bineînţeles că e altceva cu mine, deoarece nu locuiesc aici de mult timp.</p>
               <p>         — V-am urmărit, domnişoară Lucy. Sunteţi o fată harnică. Prea capabilă ca să trebuiască să vă irosiţi forţele cu gătitul şi făcutul curăţeniei.</p>
               <p>         — Vă mulţumesc, dar gătitul şi curăţenia îmi plac mai mult decât să stau într-un birou.</p>
               <p>         — Şi mie. Dar mai există şi alte posibilităţi. Aţi putea încerca o activitate pe cont propriu.</p>
               <p>         — Asta şi fac.</p>
               <p>         — Nu mă refer la domeniul acesta. Aţi putea lucra pentru dumneavoastră înşivă, să vă folosiţi judecata împotriva…</p>
               <p>         — Împotriva a ce?</p>
               <p>         — Împotriva forţelor conducătoare, a tuturor acestor regulamente şi dispoziţii care ne îngrădesc pretutindeni. Din fericire, se găseşte întotdeauna un mijloc de a le ocoli, dacă eşti destul de abil să-l descoperi şi dumneavoastră sunteţi abilă.</p>
               <p>         — E posibil.</p>
               <p>         Lucy opri maşina în curte.</p>
               <p>         — Nu vreţi să vă hotărâţi?</p>
               <p>         — Mai întâi aş vrea să aud mai multe.</p>
               <p>         — Vorbind deschis, draga mea domnişoară Lucy, aş putea să vă folosesc la ceva. Aveţi un fel de a fi care inspiră încredere.</p>
               <p>         — Vreţi să vă ajut să vindeţi lingouri de aur?</p>
               <p>         — Nimic aşa de riscant. Un mic ajutor în ocolirea legii. Asta-i tot. Îi mângâie braţul. Sunteţi o fată afurisit de atrăgătoare, Lucy. Mi-ar plăcea să vă am ca asociată.</p>
               <p>         — Mă simt măgulită.</p>
               <p>         — Asta înseamnă să nu faci nimic? Închipuiţi-vă, gândiţi-vă ce plăcere, ce încântare v-ar produce să-i surclasaţi pe toţi mediocrii. Partea proastă e că trebuie capital.</p>
               <p>         — Mă tem că n-am.</p>
               <p>         — O, nu m-am gândit aşa! Voi pune mâna pe bani nu peste prea mult timp. Stimatul meu domn Papa nu va trăi o veşnicie, jerpelitul ăsta de bătrânel! Când va plesni, voi primi o sumă destul de frumuşică de bani. Ei, ce părere aveţi, Lucy?</p>
               <p>         — Şi condiţiile?</p>
               <p>         — Căsătoria, când doriţi. Femeile par să pună mare preţ pe asta, când ar putea fi atât de înţelepte să rămână independente. Asta prezintă însă avantajul că soţiile nu sunt obligate să facă vreo depoziţie împotriva soţilor lor.</p>
               <p>         — Nu prea măgulitor!</p>
               <p>         — N-o lua aşa, Lucy! Nu înţelegi că m-am îndrăgostit de dumneata?</p>
               <p>         Ea râse şi se eliberă de braţul cu care îi cuprinsese umerii.</p>
               <p>         Intrară în casă şi Lucy se grăbi să ajungă la bucătărie. Spre surprinderea ei, a fost deranjată, la pregătirea mâncării, de către Harold Crackenthorpe.</p>
               <p>         — Domnişoară Eyelesbarrow aş putea să vorbesc ceva cu dumneata?</p>
               <p>         — Nu se poate mai târziu, domnule Crackenthorpe? Am rămas în urmă cu treaba.</p>
               <p>         — Desigur. Atunci după cină?</p>
               <p>         — Da, aşa merge.</p>
               <p>         Cina a fost servită şi a întrunit aprecierea generală. După ce Lucy termină cu spălatul vaselor şi ieşi în hol, îl găsi pe Harold Crackenthorpe aşteptând-o.</p>
               <p>         — Da, domnule Crackenthorpe?</p>
               <p>         — Vreţi să veniţi încoace? Deschise uşa camerei de zi şi intră. Ea închise uşa.</p>
               <p>         — Mâine dimineaţă voi părăsi Rutherford Hall, începu el. Mai înainte aş dori să vă spun ce impresie deosebită mi-aţi lăsat prin destoinicia dumneavoastră.</p>
               <p>         — Vă mulţumesc, rosti Lucy cam surprinsă.</p>
               <p>         — Am sentimentul că vă irosiţi aici talentul… pur şi simplu, irosit.</p>
               <p>         — Aşa vi se pare? Mie nu.</p>
               <p>         „În orice caz, nu poate să mă ceară în căsătorie, se gândi Lucy. Are deja o soţie”.</p>
               <p>         — Vă propun, după ce ne-aţi ajutat să traversăm această criză regretabilă, să mă căutaţi la Londra. Cel mai bine ar fi să mă sunaţi la telefon ca să putem aranja o întâlnire. Îi voi da instrucţiuni secretarei. Adevărul este că am avea nevoie la firmă de cineva de capacitatea dumneavoastră. Am putea discuta în ce domeniu să vă folosiţi cel mai bine talentul. Vă ofer, domnişoară Eyelesbarrow, un salariu foarte bun şi perspective splendide. Cred că veţi fi plăcut impresionată.</p>
               <p>         Zâmbi mărinimos.</p>
               <p>         Lucy îi răspunse serioasă:</p>
               <p>         — Vă mulţumesc, domnule Crackenthorpe. Voi medita la asta.</p>
               <p>         — Nu pregetaţi prea mult. O tânără care vrea să ajungă ceva în lume, nu trebuie să renunţe la o asemenea ocazie. Deci, noapte bună, domnişoară Eyelesbarrow. Somn uşor!</p>
               <p>         „Într-adevăr, totul e cât se poate de interesant”, îşi spuse Lucy în sinea ei.</p>
               <p>         În drum spre cameră, se întâlni cu Cedric pe scară.</p>
               <p>         — Ascultaţi, domnişoară Lucy, aş putea să vă întreb ceva?</p>
               <p>         — Vreţi să vă însuraţi cu mine? Să vin la Ibiza şi să am grijă de dumneavoastră?</p>
               <p>         Cedric făcu o mină stupefiată.</p>
               <p>         — La aşa ceva nu m-am gândit niciodată.</p>
               <p>         — Scuzaţi-mă. Atunci m-am scrântit.</p>
               <p>         — Am vrut să vă întreb numai dacă aveţi mersul trenurilor?</p>
               <p>         — Asta-i tot? E unul pe masă, în hol.</p>
               <p>         — Ştiţi ce, îi atrase atenţia Cedric pe un ton de reproş, nu ar trebui să credeţi că toţi vor să se căsătorească cu dumneata. Arătaţi bine, dar nu extraordinar de bine. Când cineva îşi închipuie aşa ceva, totul îi iese prost. Adevărul e că sunteţi ultima fată din lume cu care aş dori să mă însor. Ultima!</p>
               <p>         — Adevărat? spuse Lucy. Deci nu aveţi nevoie de mine să vă îngrijesc. Atunci, poate mă preferaţi ca mamă vitregă!</p>
               <p>         — Poftim? Cedric o privi cu nişte ochi mari, uluiţi.</p>
               <p>         — Cum aţi auzit! îi răspunse Lucy, intrând în cameră şi închizând uşa.</p>
            </div>
            <div type="div2">
               <head>         Capitolul XIV</head>
               <p>         — Este numai aşa, o idee, spuse Dessin. Am aici o fotografie a corpului de balet. Ea e a patra din stânga. O recunoşti?</p>
               <p>         O tânără strangulată nu e uşor de recunoscut şi, în fotografie, toate fetele apăreau puternic machiate şi purtau câte o coroană uriaşă din pene.</p>
               <p>         — Ar putea fi, răspunse Craddock. Mai mult, chiar nu pot zice. Cine a fost? Ce ştii despre ea?</p>
               <p>         — Aproape nimic, spuse colegul său francez. N-a jucat nici un rol mare şi baletul Maritski nu e prea important. Dansa în teatre din oraşe mici şi pleca în turnee, n-are stele, nici o dansatoare vestită. Dar am să-ţi fac cunoştinţă cu doamna Joliet.</p>
               <p>         Doamna Joliet era o franţuzoaică afaceristă, cu ochi ageri, o bărbie mică şi multe straturi de grăsime.</p>
               <p>         — Ce e cu Anna Strawinska? întrebă doamna precaută.</p>
               <p>         — E rusoaică? întrebă inspectorul Craddock.</p>
               <p>         — Nu. Credeţi asta din cauza numelui ei? Fetele îşi iau tot soiul de nume. Strawinska nu era importantă, nu dansa bine şi nici nu era deosebit de frumoasă. Elle était assez bien, c’est tout. În corpul de balet dansa destul de bine, dar nu ca solistă.</p>
               <p>         — Era franceză?</p>
               <p>         — Pesemne. Avea un paşaport francez. Dar mi-a povestit odată că are un soţ englez.</p>
               <p>         — V-a povestit că are un soţ englez? Unul care trăia sau murise?</p>
               <p>         Doamna Joliet ridică din umeri.</p>
               <p>         — Ori murise, ori o părăsise. De unde să ştiu? Fetele astea… au întotdeauna necazuri cu bărbaţii…</p>
               <p>         — Când aţi văzut-o ultima dată?</p>
               <p>         — M-am dus cu trupa mea şase săptămâni la Londra. Am dansat la Torquay, Bournemouth, Eastbourne şi, în cele din urmă, la Hammersmith. Apoi ne-am întors în Franţa, dar Anna n-a venit. Ne-a trimis o înştiinţare că părăseşte trupa, că va trăi la familia soţului ei sau cam aşa ceva. N-am crezut-o, ci am considerat că, probabil, cunoscuse un bărbat. Mă înţelegeţi?</p>
               <p>         Inspectorul Craddock dădu din cap.</p>
               <p>         — Pentru mine n-a fost nici o pierdere. Puteam angaja fete la fel de bune sau chiar mai bune.</p>
               <p>         — Când s-a întâmplat asta?</p>
               <p>         — Când m-am înapoiat în Franţa? Era… da… În duminica dinainte de Crăciun. Şi Anna ne părăsise cu vreo două sau trei zile mai devreme. Nu-mi mai amintesc exact… Dar, la sfârşitul săptămânii, la Hammersmith, am dansat fără ea.</p>
               <p>         Doamna Joliet făcu o scurtă pauză şi întrebă, apoi deodată, cu un plus de interes:</p>
               <p>         — De ce o căutaţi? S-a îmbogăţit?</p>
               <p>         — Dimpotrivă, răspunse politicos inspectorul Craddock. Credem că a fost omorâtă.</p>
               <p>         Doamna Joliet îşi pierdu imediat, din nou, interesul.</p>
               <p>         — Ça se peut! Se întâmplă. Păcat, era o bună catolică. Duminicile se ducea la mesă şi, în mod sigur, se spovedea.</p>
               <p>         — V-a menţionat vreodată, doamnă, de un fiu?</p>
               <p>         — De un fiu? Vreţi să spuneţi că a avut un copil? Asta mi se pare cât se poate de incredibil. Toate fetele astea… dar chiar toate… cunosc o anumită adresă, unde, în astfel de cazuri, s-ar putea duce. Domnul Dessin o cunoaşte la fel de bine ca şi mine.</p>
               <p>         — Poate că a avut un copil, înainte de a se urca pe scenă, opină Craddock. De exemplu, în timpul războiului.</p>
               <p>         — Ah! Pendant la guerre. Asta e întotdeauna posibil. Dar, în orice caz, nu ştiu nimic.</p>
               <p>         — Care dintre celelalte fete era mai strâns prietenă cu ea?</p>
               <p>         — Vă pot indica două-trei nume, dar cu adevărat intimă nu era cu niciuna.</p>
               <p>         Se vedea clar că nu se mai putea obţine ceva mai mult de la doamna Joliet. Când i-a fost arătată pudriera, a recunoscut că Anna avea una asemănătoare, dar majoritatea celorlalte fete dispuneau de pudriere la fel. În ce priveşte haina de blană, nu era exclus ca Anna să-şi fi cumpărat una la Londra.</p>
               <p>         — Eu am grijă numai de probe, de iluminarea scenei, de toate problemele referitoare la afacerea mea. Nu am timp să mă uit ce poartă artistele mele.</p>
               <p>         După doamna Joliet, Craddock şi Dessin le-au audiat pe fetele ale căror nume le fuseseră date de conducătoarea trupei de balet. O cunoşteau pe Anna foarte bine, dar toate au spus că despre ea însăşi colega nu le vorbise prea mult şi când o făcuse – adăugă una dintre fete – în cea mai mare parte fuseseră minciuni.</p>
               <p>         — Îi plăcea să povestească istorii potrivit cărora fusese metresa marelui duce sau a unui important om de finanţe englez, sau povestea că, în timpul războiului luptase în mişcarea de rezistenţă. O dată, s-a lăudat că a fost stea de cinema la Hollywood.</p>
               <p>         O altă fată spuse:</p>
               <p>         — Cred că ducea, în realitate, o viaţă burgheză foarte modestă. Îi plăcea baletul pentru că i se părea romantic, dar nu era o dansatoare bună.</p>
               <p>         — Şi la Londra, reveni prima fată, făcea referiri la un bărbat foarte bogat, care voia s-o ia într-o călătorie de plăcere în jurul lumii, deoarece ea îi reamintea de fiica sa care murise într-un accident de automobil. Quelle blague!</p>
               <p>         — Mie mi-a spus că un lord bogat din Scoţia o invitase, îşi reaminti cea de-a doua fată.</p>
               <p>         Toate astea nu le-a indicat prea mult criminaliştilor. Singurul lucru care a reieşit din relatările ambelor colege a fost că Anna Strawinska era o mincinoasă, cu o fantezie exuberantă. Desigur că era improbabil ca ea să efectueze o călătorie prin lume, la bordul însorit al unui vas de lux. Nu s-aoferit nici un motiv plauzibil presupunerii ca trupul ei neînsufleţit să fie găsit într-un sarcofag la Rutherford Hall. Identificarea cu ajutorul fetelor şi a doamnei Joliet a fost extrem de nesigură. O anumită asemănare cu Anna – asta au susţinut toate – avea moarta din fotografie. Dar arăta atât de umflată că ar fi putut fi la fel de bine oricine altcineva.</p>
               <p>         Cert rămânea faptul că Anna Strawinska se hotărâse la 19 decembrie să nu se întoarcă în Franţa şi că la 20 decembrie, o femeie, care avea o anumită asemănare cu ea, plecase cu trenul de 16:33 spre Brackhampton şi fusese strangulată. Dacă femeia din sarcofag nu era Anna Strawinska, atunci unde era aceasta acum?</p>
               <p>         La întrebare, doamna Joliet dădu un răspuns simplu şi inevitabil: „La un bărbat!”</p>
               <p>         Acesta era, fireşte, răspunsul corect, se gândi Craddock. Dar o altă posibilitate trebuia să fie luată în consideraţie. Anna afirmase odată, ocazional, că are un soţ englez.</p>
               <p>         Fusese acest soţ Edmund Crackenthorpe?</p>
               <p>         Asta părea improbabil după prezentarea pe care i-o făcuseră martorele oculare. Mai probabil era ca Anna s-o fi cunoscut bine pe Marţine pentru a şti detaliile necesare.</p>
               <p>         Astfel, Anna putea să-i fi scris Emmei Crackenthorpe. În acest caz, era absolut de înţeles că i se făcuse brusc teamă de verificări. Poate chiar din prudenţă întrerupsese legătura cu baletul Maritski. Dar întrebarea rămânea fără răspuns: unde era ea acum?</p>
               <p>         Şi, iarăşi, răspunsul doamnei Joliet părea inevitabil şi putea fi cel corect: La un bărbat…</p>
               <p>         Înainte de a părăsi Parisul, Craddock vorbi cu Dessin despre femeia numită Marţine. Dessin era la fel ca şi colegul englez, de părere că nu exista nici o legătură între ea şi cea găsită în sarcofag. Orişicât, zise el, trebuia să continue cercetările.</p>
               <p>         Dessin îl asigură pe Craddock că Sűreté va întreprinde tot ce va putea pentru a clarifica dacă, într-adevăr, căsătoria locotenentului Edmund Crackenthorpe din regimentul 4 Southshire cu o franceză ce se chema Marţine (numele de familie necunoscut) fusese înregistrată undeva în acte. Îi atrase atenţia lui Craddock că, în această privinţă, succesul cercetărilor va fi foarte îndoielnic. Regiunea care intra în discuţie fusese ocupată, exact în vremea aceea, de germani şi, în perioada ulterioară, suferise distrugeri grele. Multe clădiri şi documente dispăruseră.</p>
               <p>         La întoarcerea lui Craddock, inspectorul Wetherall îl informă despre rezultatul cercetărilor sale:</p>
               <p>         Aflase că în casa 126 Elvers Crescent se găsea o pensiune cu un bun renume.</p>
               <p>         — Ai mai constatat şi altceva? întrebă Craddock.</p>
               <p>         — Nimeni nu a recunoscut în moarta din fotografie vreo femeie care ridicase scrisorile. Dar nu e de mirare, căci a trecut o lună şi pensiunea e folosită de foarte multă lume ca adresă pentru scrisori.</p>
               <p>         — Poate a locuit la pensiune sub un alt nume.</p>
               <p>         — Asta este posibil. Dar, oricum, n-am găsit pe nimeni care s-o poată recunoaşte pe femeia din fotografie. Am întrebat la toate hotelurile şi pensiunile. Nicăieri nu s-a aflat o Marţine Crackenthorpe printre clienţii înregistraţi. După ce am primit telefonul dumneavoastră de la Paris, am căutat-o pe Anna Strawinska. Ea a locuit cu alte membre ale trupei într-un hotel ieftin, în apropiere de Brook Green. Acolo trag mulţi artişti şi oameni de teatru. A dispărut joi, 19 decembrie, după reprezentaţia de seară. Mai departe nu s-a mai stabilit nimic.</p>
               <p>         Inspectorul Craddock a telefonat la firma avocaţilor Wimborne, Henderson şi Carstairs şi a stabilit o întâlnire cu domnul Wimborne.</p>
               <p>         Domnul Wimborne îşi privi vizitatorul cu o reţinere politicoasă, care este caracteristică pentru o familie de avocaţi, când are de-a face cu poliţia.</p>
               <p>         — Ce pot face pentru dumneavoastră, domnule inspector?</p>
               <p>         — Această scrisoare… Craddock puse scrisoarea Marţinei pe birou. Domnul Wimborne îl impresionă prin evidenta sa încrâncenare de a nu o ridica. Se înroşi şi mai tare şi-şi strânse buzele.</p>
               <p>         — Exact, spuse el. Am primit ieri dimineaţă o scrisoare de la domnişoara Emma Crackenthorpe în care mă informa, în toate amănuntele, despre vizita sa la Scotland Yard. Trebuie să mărturisesc că nu înţeleg absolut deloc de ce n-am fost imediat atunci consultat, când a primit această scrisoare. Ar fi trebuit să fiu de îndată anunţat. N-am avut nici o idee că a fost vreodată vorba ca Edmund Crackenthorpe să se însoare.</p>
               <p>         Inspectorul Craddock menţionă că era război.</p>
               <p>         — Da, atunci era război, confirmă domnul Wimborne. Când a izbucnit, eram în Lincoln’s Inn Fields şi am primit aproape o lovitură în plin. Multe din documentele noastre au fost distruse, dar nu cele cu adevărat importante, căci pe acelea le ascunsesem în provincie. Totuşi, s-au iscat tot felul de încurcături. Pe atunci, tatăl meu reprezenta interesele familiei Crackenthorpe. A murit acum şase ani. E posibil să fi aflat despre aşa-zisa căsătorie a lui Edmund, dar eu am impresia că încheierea acestei căsătorii nu a avut loc niciodată şi de aceea tatăl meu nu a considerat necesar să-mi vorbească despre ea. Întreaga poveste e cam dubioasă. Mi se pare ciudat ca, după toţi aceşti ani, aşa-numita văduvă să se prezinte brusc şi să pretindă că are un fiu legitim de la Edmund. Tare mi-ar plăcea să ştiu cum va dovedi asta.</p>
               <p>         — Corect, îi împărtăşi părerea Craddock. Cum s-ar prezenta situaţia, dacă ea ar putea aduce dovada că s-a căsătorit într-adevăr cu Edmund şi că are un fiu legitim al lui? Ce drept legal ar avea ea şi fiul, dacă ar fi în stare să dovedească temeinicia revendicărilor sale?</p>
               <p>         — Acum, deocamdată, răspunse domnul Wimborne, n-ar putea cere nimic. Dar dacă fiul ar fi cu adevărat, urmaşul legitim al lui Edmund, atunci el ar avea dreptul la o parte din averea lui Luther Crackenthorpe, la moartea acestuia. În plus, ar moşteni Rutherford Hall, întrucât, în acest caz, ar fi fiul fiului cel mai mare.</p>
               <p>         — Ar dori vreunul din ceilalţi copii ai lui Luther Crackenthorpe sămoştenească reşedinţa?</p>
               <p>         — Ca să locuiască acolo? Cu siguranţă că nu. Dar domeniul şi terenul au o valoare considerabilă. Reprezintă un loc preţios pentru proiecte industriale şi pentru clădirea de blocuri. Acum se află chiar în inima Brackhampton-ului.</p>
               <p>         — Dacă nu mă înşel, aţi spus că, după moartea lui Luther Crackenthorpe, Cedric le-ar moşteni?</p>
               <p>         — Exact, deoarece este fiul cel mai mare în viaţă.</p>
               <p>         — După câte aud, pe Cedric Crackenthorpe nu-l interesează banii.</p>
               <p>         Domnul Wimborne îl privi cu răceală pe Craddock.</p>
               <p>         — Adevărat? Eu însumi sunt înclinat să iau drept vorbe goale afirmaţii de genul acesta. Există, fără îndoială, anumiţi oameni care sunt indiferenţi la bani. Dar eu n-am întâlnit încă pe vreunul.</p>
               <p>         — După câte mi se pare, continuă inspectorul Craddock, după o scurtă pauză, Harold şi Alfred Crackenthorpe s-au enervat foarte tare când a sosit scrisoarea despre care discutam.</p>
               <p>         — Pentru asta aveau şi motiv, replică domnul Wimborne.</p>
               <p>         — Propriile lor aşteptări ar fi fost, în mod considerabil, micşorate, nu-i aşa?</p>
               <p>         — Desigur. Fiul lui Edmund Crackenthorpe – pornind de la premisa că, potrivit dovezilor, este copilul său legitim – ar avea dreptul la o cincime din banii în numerar.</p>
               <p>         — Adică, după câte se pare, nu este o pierdere foarte importantă?</p>
               <p>         Domnul Wimborne îl privi pe inspector drept în ochi.</p>
               <p>         — Nu este absolut deloc un motiv care să merite comiterea unei crime, dacă asta insinuaţi.</p>
               <p>         — Dar ambii fraţi se află, bănuiesc, la o oarecare strâmtoare, murmură Craddock.</p>
               <p>         — Aşadar, poliţia a întreprins cercetări? Da, aşa este. Alfred are nevoie urgentă de bani lichizi. Ocazional, îi parvine o sumă mai mare, dar nu-i ajunge mult timp. Pe de altă parte, Harold, după aţi fost informat, este, actualmente, într-o situaţie ceva mai grea.</p>
               <p>         — În pofida bunăstării sale aparent înfloritoare?</p>
               <p>         — Această bunăstare este doar o faţadă. Majoritatea acestor concerne din City nu sunt toate, după cifra lor de afaceri vizibilă, profitabile. Bilanţurile ar părea mari celor din afară; dar când posturile active plătite nu sunt în realitate posturi active… atunci?</p>
               <p>         — În acest caz, Harold Crackenthorpe are, de asemenea, mare nevoie de bani.</p>
               <p>         — Aşa este, răspunse domnul Wimborne. Dar n-ar primi nimic, dacă ar strangula-o pe văduva fratelui său mort. Şi nimeni nu l-a ucis pe Luther Crackenthorpe, deşi numai moartea acestuia le-ar aduce averi membrilor familiei. De aceea nu văd deloc, domnule inspector, unde doriţi, de fapt, să ajungeţi?</p>
               <p>         Din nefericire, nici chiar inspectorul nu ştia exact încotro să-şi îndrepte gândurile.</p>
            </div>
            <div type="div2">
               <head>         Capitolul XV</head>
               <p>         Inspectorul Craddock şi Wetherall stabiliseră cu Harold să stea de vorbă în biroul acestuia.</p>
               <p>         O tânără îi conduse pe inspector şi pe însoţitor în biroul particular al şefului ei.</p>
               <p>         Harold stătea la masa de scris şi arăta atât de ireproşabil şi sigur pe sine ca niciodată. Dacă era, aşa cum bănuia inspectorul, la strâmtoare financiară, atunci expresia feţei nu i-o trăda deloc.</p>
               <p>         — Bună dimineaţa, domnule inspector, spuse el amabil. Sper că vizita dumneavoastră înseamnă că ne aduceţi o veste bună. Povestea asta fatală s-a clarificat odată pentru totdeauna?</p>
               <p>         — Mă tem că nu, domnule Crackenthorpe. Momentan, aş dori să vă adresez încă vreo câteva întrebări.</p>
               <p>         — Alte întrebări? Crezusem că am spus tot ce era de zis.</p>
               <p>         — Înţeleg că aceasta este părerea dumneavoastră, dar obişnuita rutină a muncii reclamă acum, din nou, să vă pun anumite întrebări.</p>
               <p>         — Despre ce este vorba de data aceasta?</p>
               <p>         — M-aş bucura dacă mi-aţi putea spune exact ceea ce aţi făcut în după-amiaza şi seara zilei de 20 decembrie, cam între ora 15 şi miezul nopţii.</p>
               <p>         Harold Crackenthorpe se înroşi de mânie.</p>
               <p>         — Consider că e o întrebare neobişnuit de lipsită de bună-cuviinţă. Aş putea şti ce urmăriţi cu ea?</p>
               <p>         Craddock zâmbi prietenos.</p>
               <p>         — Întrebarea mea nu înseamnă nimic altceva decât că mi-ar face plăcere să aflu unde aţi fost între orele 15 şi miezul nopţii, vineri, 20 decembrie.</p>
               <p>         — De ce?</p>
               <p>         — Ar restrânge cercul căutărilor noastre.</p>
               <p>         — L-ar restrânge? Aţi descoperit aşadar ceva precis?</p>
               <p>         — Sperăm că ne apropiem treptat de dezlegarea misterului.</p>
               <p>         — Nu sunt sigur, dacă trebuie să vă răspund la întrebare… mă gândesc dacă n-ar fi cazul să-l chem aici pe avocatul meu.</p>
               <p>         — Asta rămâne, fireşte, la latitudinea dumneavoastră, spuse Craddock. Nu sunteţi obligat să răspundeţi la orice întrebări şi aveţi tot dreptul să aduceţi aici un avocat, înainte de a răspunde.</p>
               <p>         — Deci nu doriţi… aş vrea, în orice caz, să vă întreb… nu doriţi cumva să mă avertizaţi?</p>
               <p>         — Nicidecum, domnule. Inspectorul Craddock îşi luă o expresie speriată. Nu mă gândesc câtuşi de puţin la aşa ceva. Întrebările pe care vi le voi pune, le voi adresa la fel de bine mai multor persoane. Nu este nimic personal în asta, e doar o problemă de rutină pentru ca, aşa cum spuneam, să restrângem planul nostru de acţiune.</p>
               <p>         — Bineînţeles că sunt absolut pregătit să vă ajut, atât cât îmi stă înputinţă. Atunci să vedem! Nu e uşor să răspunzi, cât ai clipi, la o asemenea întrebare, dar noi lucrăm aici sistematic. Domnişoara Ellis ne va putea ajuta.</p>
               <p>         Vorbi scurt la unul din telefoanele de pe birou. Aproape imediat intră o tânără slabă într-o rochie închisă, care-i stătea bine, în mână cu un blocnotes.</p>
               <p>         — Secretara mea – inspectorul Craddock. Auziţi, domnişoară Ellis, inspectorul ar dori să ştie ce am făcut în după-amiaza şi seara de 20 decembrie. Presupun că aveţi notat?</p>
               <p>         — O, da. Domnişoara Ellis părăsi încăperea şi se întoarse cu un calendar pe care începu să-l răsfoiască. La 20 decembrie, aţi fost după-amiază la birou şi v-aţi întreţinut cu directorul Goldie asupra fuzionării cu „Cromartic and Co”. Aţi luat masa cu lordul Forthville la Berkeley…</p>
               <p>         — Aha, da, asta a fost în 20…</p>
               <p>         — V-aţi înapoiat pe la ora 15 la birou şi aţi dictat vreo jumătate de duzină de scrisori. Apoi, v-aţi dus la casa de licitaţii „Sotheby”, deoarece vă interesau nişte manuscrise rare, pe care le scoteau la vânzare în ziua aceea. Nu v-aţi mai reîntors la birou, dar mi-am notat, căci doream să vă amintesc că trebuia să cinaţi seara la „Catering Club”. Privi întrebătoare.</p>
               <p>         — Vă mulţumesc, domnişoară Ellis.</p>
               <p>         Domnişoara Ellis se strecură fără zgomot din cameră.</p>
               <p>         — Îmi amintesc de toate foarte bine, începu Harold să vorbească. M-am dus în după-amiaza aceea, într-adevăr, la „Sotheby”, dar manuscrisele care mă interesau erau mult prea scumpe. Am servit ceaiul pe strada Jermyn… mi se pare că „Russell” se numeşte ceainăria. Vreo jumătate de oră am petrecut-o într-un cinematograf de actualităţi şi apoi m-am dus acasă. Locuiesc la Cardigan Gardens nr. 43. „Catering Club” se adună pentru cină la 19:30. După cină am revenit acasă şi m-am culcat. Trebuia să-mi dau seama că va fi epuizant de răspuns la întrebarea asta.</p>
               <p>         — Totul este foarte clar, domnule Crackenthorpe. Când v-aţi dus acasă ca să vă schimbaţi?</p>
               <p>         — De asta nu pot să-mi amintesc exact. Trebuie să fi fost puţin după ora 18.</p>
               <p>         — Şi după cină?</p>
               <p>         — Era, cred, 23:30 când m-am dus acasă.</p>
               <p>         — V-a deschis servitorul? Sau poate soţia?</p>
               <p>         — Soţia mea se află, de la începutul lui decembrie, în sudul Franţei. Mi-am deschis singur cu cheile de la locuinţă.</p>
               <p>         — Aşadar, nimeni nu poate să vă susţină afirmaţia că v-aţi întors acasă la ora pe care aţi indicat-o?</p>
               <p>         Harold îl privi întunecat pe inspector.</p>
               <p>         — Presupun că angajaţii casei m-au auzit sosind. Dar, zău, domnule inspector…</p>
               <p>         — Scuzaţi, domnule Crackenthorpe, ştiu că asemenea întrebări sunt extrem de neplăcute, dar mă apropii de sfârşit. Aveţi o maşină personală?</p>
               <p>         — Da, un Humber Hawk.</p>
               <p>         — Îl conduceţi singur?</p>
               <p>         — Da. Nu prea conduc des. De fapt, numai în weekend. Ca să stai la volan, în Londra, în zilele noastre, nu e câtuşi de puţin o plăcere.</p>
               <p>         — Presupun că vă folosiţi maşina, când vă duceţi la Brackhampton să vă vizitaţi rudele?</p>
               <p>         — Numai când am intenţia să rămân ceva timp acolo. Când e vorba doar de o singură noapte, de exemplu, puţin ca pentru expertiza medicală, atunci iau, cel mai adesea, trenul. E mult mai rapid.</p>
               <p>         — Unde v-aţi parcat maşina?</p>
               <p>         — Într-un garaj, în apropiere de Cardigan Gardens. Alte întrebări?</p>
               <p>         — Cred că, deocamdată, asta-i tot, încheie inspectorul zâmbind. Scuzaţi că a trebuit să vă deranjez.</p>
               <p>         După ce cei doi ofiţeri plecară, Wetherall, mai bănuitor, observă:</p>
               <p>         — Nu i-a plăcut întrebarea, nu i-a plăcut deloc, deloc. A ieşit cu bine din încurcătura asta.</p>
               <p>         — Când n-ai comis nici o crimă, te supără, fără îndoială, că eşti suspectat, răspunse inspectorul Craddock. Desigur că un om ca Harold Crackenthorpe, care pune atâta preţ pe înfăţişarea sa exterioară, trebuie să fie deosebit de indignat. Dar revolta sa nu are nici o importanţă. Trebuie acum să căutăm să stabilim dacă cineva ca Harold Crackenthorpe a fost văzut, în după-amiaza aceea, la licitaţie şi ceainărie. Ar fi avut destul timp să ia trenul de 16:33, să arunce femeia din el, să se înapoieze la Londra şi să apară punctual la cină. De asemenea ar fi putut la fel de bine să se ducă cu maşina, noaptea, la Brackhampton ca să ascundă cadavrul în sarcofag şi să vină iar la Londra. Începe cercetările!</p>
               <p>         — Da, domnule. Îl consideraţi, cu adevărat, ucigaşul?</p>
               <p>         — Cine poate şti? răspunse inspectorul Craddock. E înalt, are părul negru, ar fi putut folosi trenul şi are legături cu Rutherford Hall. Desigur, e pe lista suspecţilor. Şi acum să mergem la fratele său Alfred.</p>
               <p>         Alfred Crackenthorpe locuia în West Hampstead, într-o clădire nouă, modernă. Apartamentul său era cât se poate de neobişnuit decorat şi conţinea doar o masă, o sofa, două scaune şi alte câteva nimicuri.</p>
               <p>         Îşi întâmpină oaspetele cu un zâmbet prietenos, dar arăta nervos.</p>
               <p>         — Pot să vă ofer ceva de băut, domnule inspector?</p>
               <p>         — Nu, vă mulţumesc, domnule Crackenthorpe. Să ne apucăm de treabă! propuse Craddock şi-i puse aceeaşi întrebare.</p>
               <p>         — Ce am făcut în după-amiaza şi seara de 20 decembrie, repetă Alfred Crackenthorpe cam mirat. De unde să mai ştiu? Au trecut deja peste trei săptămâni.</p>
               <p>         — Fratele dumneavoastră, Harold, ne-a putut spune exact unde a fost în tot timpul acesta.</p>
               <p>         — Harold, poate… dar nu Alfred. Cam invidios, adăugă cu răutate: Harold este membrul familiei care a reuşit cel mai bine în viaţă, el e activ, folositor, foarte ocupat şi are timp pentru toate. Dacă el însuşi ar putea să comită – să zicem – o crimă, această faptă ar decurge, în mod sigur, conform planului.</p>
               <p>         — Aveţi vreun motiv anume pentru a alege tocmai acest exemplu?</p>
               <p>         — O, nu. Mi-a trecut aşa prin cap ca o culme a ţicnelii.</p>
               <p>         — Şi acum, cum stăm cu dumneavoastră înşivă?</p>
               <p>         Alfred ridică din umeri.</p>
               <p>         — N-am nici o idee despre timp şi loc. Dacă m-aţi fi întrebat după Crăciun, atunci aş fi putut să vă răspund deoarece sărbătorile reprezintă un anumit reper. Ştiu unde am fost în ziua de Crăciun. Am petrecut-o cu tata la Brackhampton. De ce exact, nu ştiu. Întotdeauna, ţipă ca din gaură de şarpe din cauza cheltuielilor pe care le face când îl vizităm. Dar ar striga tot aşa de tare dacă nu ne-am duce niciodată. În realitate, o facem la dorinţa surorii noastre.</p>
               <p>         — Şi anul acesta v-aţi dus la Rutherford Hall?</p>
               <p>         — Da.</p>
               <p>         — Din nefericire, tatăl dumneavoastră s-a îmbolnăvit, dacă sunt bine informat?</p>
               <p>         Craddock urma cu bună ştiinţă o linie secundară, ascultând de un fel de instinct, care îl dirijase adesea.</p>
               <p>         — Da, s-a îmbolnăvit uşor. Cum mănâncă, de obicei, ca o vrabie ca să facă economie de bani, nu puteau să rămână fără urmări mâncărurile şi băuturile neobişnuit de variate.</p>
               <p>         — Asta a fost tot?</p>
               <p>         — Desigur, ce altceva ar fi putut fi?</p>
               <p>         — Am auzit că doctorul a fost îngrijorat.</p>
               <p>         — Quimper e un prost bătrân! exclamă Alfred, cu dispreţ. Nu merită să-i daţi ascultare, domnule inspector. E un pesimist de cea mai proastă speţă.</p>
               <p>         — Serios? Mie mi-a lăsat o impresie de om rezonabil.</p>
               <p>         — E un prost de-a binelea. Tata nu e deloc bolnav, dar îl duce pe Quimper de nas. Acum, când a fost într-adevăr bolnav, a făcut o gălăgie infernală, l-a aţâţat pe Quimper, a pus o mie de întrebări şi a discutat, în amănunt, ce mâncase şi băuse. Era pur şi simplu caraghios! Alfred vorbise cu o vehemenţă neobişnuită.</p>
               <p>         Craddock tăcu intenţionat o vreme. Obţinuse ceea ce dorise. Alfred devenise nervos.</p>
               <p>         — De fapt, despre ce e vorba? întrebă el supărat. De ce doriţi să ştiţi unde am fost într-o anumită vineri, acum trei sau patru săptămâni?</p>
               <p>         — Deci vă amintiţi că era o vineri?</p>
               <p>         — Mi se pare că dumneavoastră aţi spus-o.</p>
               <p>         — Poate că eu am spus-o, zise inspectorul Craddock. Oricum, vă întreb de vineri, 20 decembrie.</p>
               <p>         — De ce?</p>
               <p>         — Este o întrebare de rutină.</p>
               <p>         — E o aberaţie. Aţi mai aflat ceva despre femeia aia? Ştiţi de unde venea?</p>
               <p>         — Încă nu ştim totul.</p>
               <p>         Alfred îl privi cercetător.</p>
               <p>         — Sper că nu vă lăsaţi duşi în eroare de ideea ţicnită a surorii mele, Emma şi să credeţi că ea poate fi văduva fratelui meu, Edmund. Asta e oadevărată prostie!</p>
               <p>         — Această… Marţine nu vi s-a adresat niciodată dumneavoastră?</p>
               <p>         — Mie? Ce întrebare caraghioasă!</p>
               <p>         — Vreţi să spuneţi că ar fi fost mult mai verosimil ca ea să se fi adresat fratelui dumneavoastră Harold?</p>
               <p>         — Da, ar fi fost, realmente, mult mai probabil. Numele lui apare frecvent în ziare. El e înstărit. Dacă ea ar fi încercat să obţină ceva de la el, asta nu m-ar uimi. Nu că ar fi primit ceva! Harold e la fel de zgârcit ca şi bătrânul. Dimpotrivă, Emma are cea mai bună inimă din familie şi Edmund a fost fratele său preferat. Dar Emma nu este o credulă. Şi-a dat seama imediat de posibilitatea ca această femeie să fie o mincinoasă. De aceea se îngrijise ca întreaga familie să fie prezentă când ea va veni şi, în plus, un avocat uns cu toate alifiile.</p>
               <p>         — Foarte înţelept din partea ei, spuse Craddock. A fost stabilită o anumită zi pentru această întrunire?</p>
               <p>         — Trebuia să fie imediat după Crăciun, în weekend, pe 27… Se întrerupse.</p>
               <p>         — Deci, după câte văd, aveţi memorie pentru anumite date, observă Craddock zâmbind.</p>
               <p>         — V-am spus doar că nu a fost stabilită o zi anume.</p>
               <p>         — Dar vorbeaţi despre ea. Când?</p>
               <p>         — Chiar nu-mi pot reaminti de ea.</p>
               <p>         — Şi nu-mi puteţi spune ce aţi făcut vineri, 20 decembrie?</p>
               <p>         — Îmi pare rău, dar memoria mea refuză să funcţioneze.</p>
               <p>         — Nu aveţi chiar nici un calendar?</p>
               <p>         — Urăsc lucrurile astea.</p>
               <p>         — Ar fi în stare vreunul dintre prietenii dumneavoastră să vă ajute să vă împrospătaţi memoria?</p>
               <p>         — E posibil. Am să-i întreb şi am să fac ce pot.</p>
               <p>         Acum, Alfred părea să se simtă mai sigur.</p>
               <p>         — Cu adevărat nu sunt în stare să vă relatez ce am făcut în ziua aceea, zise el. Dar vă pot spune ce n-am făcut. În ziua aceea n-am omorât pe nimeni în „Şopronul cel lung”.</p>
               <p>         — De ce spuneţi asta, domnule Crackenthorpe?</p>
               <p>         — Ascultaţi, domnule inspector, dumneavoastră anchetaţi acest caz de omucidere, e adevărat? Şi când începeţi să întrebaţi: „Unde aţi fost în ziua asta sau aia, la ora cutare şi cutare?”, atunci îngustaţi aria investigaţiilor. Tare aş vrea să ştiu de ce v-aţi oprit tocmai la vineri, 20 decembrie? La prânz şi la miezul nopţii? Nu mai e vorba ca la bază să stea expertiza medicală. A văzut cineva cum s-a strecurat vreun om în şopron, în după-amiaza aceea? Poate victima? A văzut-o intrând, dar n-a mai zărit-o ieşind?</p>
               <p>         Ochii săi negri observau îndeaproape reacţia inspectorului, dar acesta era prea experimentat ca să lase să-l trădeze expresia la ce se gândea.</p>
               <p>         — Mă tem că nu vă vom putea oferi o explicaţie, zise el prietenos.</p>
               <p>         — Poliţia face totul în cel mai mare secret.</p>
               <p>         — Nu numai poliţia. Mă gândesc, domnule Crackenthorpe, că aţi putea, dacă aţi vrea, să vă reamintiţi prea bine ceea ce aţi făcut în vinerea aceea. Aveţi, pesemne, motivele dumneavoastră pentru care nu doriţi să vă reamintiţi…</p>
               <p>         — În acest caz, nu pot, domnule inspector. Este, natural, foarte suspect că nu-mi amintesc. Dar aşa stau lucrurile. Aşteptaţi un minut, m-am dus, în săptămâna aceea, la Leeds, am tras la un hotel din apropierea primăriei… numele nu-l ţin minte, dar îl găsiţi cu uşurinţă. Poate era vineri.</p>
               <p>         — Vom verifica, îl anunţă inspectorul liniştit.</p>
               <p>         Se ridică:</p>
               <p>         — Regret că nu ne puteţi ajuta mai mult, domnule Crackenthorpe.</p>
               <p>         — Pentru mine este foarte regretabil. Cedric are minunatul său alibi din Ibiza, Harold a putut să vă dea, fără îndoială, informaţii exacte despre fiecare oră, notate de mâna secretarei sale şi numai eu stau aici şi n-am absolut nici un alibi. După cum v-am spus, nu mă ocup cu omorârea oamenilor şi de ce trebuia să ucid o femeie necunoscută? În ce scop? Chiar dacă moarta era văduva lui Edmund? De ce ar fi trebuit vreunul dintre noi să nutrească dorinţa de a o înlătura? Ne bucurasem cu toţii, îl convinsesem şi pe tata să-i asigure un venit văduvei şi băiatul să fie trimis la o şcoală respectabilă. Bătrânul, fireşte, s-a înfuriat, dar nu s-ar fi putut opune să se facă ceva mai cumsecade. Nu îmi permiteţi să vă ofer ceva de băut, înainte de plecare? Chiar nu? Îmi pare rău că nu v-am fost de mai mult folos.</p>
               <p>         — Ce e, Wetherall?</p>
               <p>         Inspectorul Craddock se uita la ajutorul său invitat.</p>
               <p>         — Ştiu acum cine este, domnule. Tot timpul am încercat să deduc şi, deodată, mi-am dat seama. A fost amestecat în povestea dubioasă cu conservele. Vă amintiţi de cazul cu Dicky Rogers. Nu s-a putut dovedi niciodată ceva împotriva lui, era prea prudent. S-a ascuns cu o bandă din Soho după un paravan. Era vorba de ceasuri şi de povestea cu monezi de aur italiene.</p>
               <p>         Dar fireşte! Craddock îşi amintea acum de ce figura lui Alfred i se păruse cunoscută de la bun început. Întotdeauna fuseseră numai fleacuri şi nu i se putuse niciodată imputa ceva. Alfred se ţinuse mereu departe de centrul afacerilor de contrabandă şi putea oferi un motiv nevinovat plauzibil, care trebuia clarificat, mai ales cum de ajunsese în poveste. Dar poliţia era încredinţată că, permanent, îi parvenea un mic profit.</p>
               <p>         — Asta aduce ceva lumină în caz, spuse Craddock.</p>
               <p>         — Credeţi că el a fost?</p>
               <p>         — N-aş zice că e tipul care să comită o crimă. Dar asta lămureşte alte lucruri… de exemplu, de ce nu poate prezenta nici un alibi.</p>
               <p>         — Da, stă cam prost.</p>
               <p>         — De fapt, nu, îl contrazise Craddock. E un comportament viclean, dacă rămâne neclintit pe poziţie că nu-şi poate reaminti. Nenumăraţi oameni nu sunt capabili să-şi aducă aminte ce au făcut şi unde au fost, chiar dacă e vorba de o zi cu o săptămână în urmă. Acesta este un comportament în special util, când nu poţi spune, în caz că eşti anchetat, ce ai făcut în timpul tău liber.</p>
               <p>         — Aşadar, credeţi că nu intră în discuţie?</p>
               <p>         — Deocamdată, n-aş putea afirma că nimeni nu intră în discuţie, răspunse inspectorul Craddock. Trebuie să vedeţi ce puteţi descoperi, Wetherall.</p>
               <p>         Craddock medită cu o mină posomorâtă la felul în care se prezenta problema. Nu se înainta, atâta timp cât nu se cunoştea motivul. Toate motivele care, până acum, fuseseră luate în discuţie păreau ori false pentru a marşa pe ele, ori greşite.</p>
               <p>         Dacă ar fi fost vorba de uciderea bătrânului domn Crackenthorpe… nu s-ar fi dus lipsă de motive…</p>
               <p>         Îşi aduse, deodată, aminte de ceva… Îşi făcu repede câteva notiţe pe foaia sa de hârtie:</p>
               <p>         De întrebat doctorul Quimper despre boala de Crăciun.</p>
               <p>         Alibiul lui Cedric.</p>
               <p>         De întrebat Miss Marple ce i se povesteşte.</p>
            </div>
            <div type="div2">
               <head>         Capitolul XVI</head>
               <p>         Când Craddock ajunse la Madison Road nr.4, o găsi pe Lucy Eyelesbarrow la Miss Marple.</p>
               <p>         Uită o clipă de planul lui de bătălie şi trase concluzia că Lucy Eyelesbarrow s-ar putea dovedi o aliată preţioasă.</p>
               <p>         După schimbul de saluturi, îşi scoase vesel portofelul, luă trei lire, mai adăugă trei şilingi şi întinse banii pe masă spre Miss Marple.</p>
               <p>         — Ce e asta, inspectore?</p>
               <p>         — Onorariul pentru o consultaţie. Vă consult… Într-un caz de omucidere. Puls, temperatură, reacţiile de la faţa locului, posibile motive adânc ascunse ale crimei respective.</p>
               <p>         Miss Marple clipi iute din ochi, el rânji, Lucy Eyelesbarrow zâmbea încântată.</p>
               <p>         — Ascultaţi, domnule inspector Craddock… Dintr-ăştia îmi sunteţi?</p>
               <p>         — În după-amiaza asta sunt, în sfârşit, în afara serviciului.</p>
               <p>         — După cum v-am spus, ne-am cunoscut deja, îi spuse Miss Marple Lucyei. Sir Henry Clithering, naşul său, îmi este vechi prieten.</p>
               <p>         — Aţi vrea să ştiţi, domnişoară Eyelesbarrow, ce a spus naşul meu despre ea, când ne-am întâlnit prima oară? Că este cea mai şireată detectivă, pe care a creat-o Dumnezeu vreodată, un geniu înnăscut, care s-a dezvoltat pe un sol favorabil. M-a sfătuit să nu dispreţuiesc niciodată doamnele mai în vârstă. Ţi-ar putea spune adesea, ce s-ar fi putut întâmpla, ce ar fi trebuit să se întâmple şi chiar ce s-a petrecut în realitate. Şi ele ar fi capabile să explice şi de ce. După care el a mai adăugat că în special această doamnă mai în vârstă, despre care este vorba, aparţine clasei de vârf.</p>
               <p>         — Nu vorbiţi! se minună Lucy. Acesta este un certificat care poate fi valorificat!</p>
               <p>         Miss Marple se înroşise şi se simţea foarte încurcată.</p>
               <p>         — Dragul sir Henry, murmură ea. A fost întotdeauna aşa de binevoitor. Adevărul e că nu sunt prea inteligentă, deşi posed, pesemne, puţine cunoştinţe despre natura umană; astea le-am căpătat din viaţa într-un sat!</p>
               <p>         După o scurtă pauză continuă:</p>
               <p>         — Desigur că sunt cam în dezavantaj, deoarece nu mă aflu la locul acţiunii. Dar ajută mult când cunoşti oameni care îţi amintesc de alţii. Adică, tipurile sunt peste tot asemenea şi, astfel, deţii indicii preţioase.</p>
               <p>         Lucy părea că nu prea pricepe ce voia să zică, dar Craddock o înţelegea pe Miss Marple. Dădu aprobator din cap:</p>
               <p>         — Aşadar aţi fost acolo la ceai, nu-i aşa? o întrebă el.</p>
               <p>         — Da, şi a fost foarte interesant. Am fost numai cam dezamăgită că nu am reuşit să-l văd pe bătrânul domn Crackenthorpe. Dar nu poţi obţine chiar totul.</p>
               <p>         — Aveţi sentimentul că, atunci când aţi văzut oamenii, l-aţi bănui pe celcare a comis crima? întrebă Lucy.</p>
               <p>         — E prea mult spus, draga mea. Eşti întotdeauna înclinat să dai sfaturi şi, într-o problemă atât de serioasă, cum este o crimă, ar fi greşit şi periculos, dacă cineva ar vrea să înceapă să dea poveţe. Tot ceea ce se poate face este să-i observi pe oamenii întâlniţi, adică pe cei care ar intra în discuţie şi apoi să te întrebi dacă ei îţi amintesc de altcineva.</p>
               <p>         Lucy zise cam neliniştită:</p>
               <p>         — Nu credeţi că n-ar fi trebuit să spuneţi ce credeţi despre şansele de căsătorie a Emmei. A părut să-i neliniştească puţin fraţii.</p>
               <p>         Miss Marple încuviinţă.</p>
               <p>         — Da, aşa sunt bărbaţii. Nu văd ce se petrece sub ochii lor. Dar cred că nici ei n-au observat.</p>
               <p>         — Nu, confirmă Lucy. Nu mi-ar fi venit niciodată o asemenea idee. Amândoi mi se păreau…</p>
               <p>         — Deja prea în vârstă? completă Miss Marple surâzând. Dar doctorul Quimper nu a trecut mult peste patruzeci, cred, deşi tâmplele au început să-i încărunţească şi e uşor de observat că poartă nostalgia unei vieţi casnice. Pe de altă parte, Emma Crackenthorpe e sub patruzeci de ani, aşadar nu prea în vârstă ca să se mărite şi să aibă o familie. După câte am auzit, soţia doctorului a murit foarte tânără, după ce a dat naştere unui copil.</p>
               <p>         — Da, cred că aşa e. Emma a pomenit, într-o zi, de aşa ceva.</p>
               <p>         — El trebuie să fie singur, se gândi Miss Marple. Un medic zdravăn, care are mult de lucru, are nevoie de o soţie care să-l înţeleagă şi să nu fie prea tânără.</p>
               <p>         — Dar, spuneţi-mi, Miss Marple, o întrerupse Lucy, încercăm, de fapt, să clarificăm o crimă sau vrem să pecetluim o căsătorie?</p>
               <p>         Miss Marple clipi din ochi.</p>
               <p>         — Mă tem că am devenit cam romantică. Pesemne asta se datorează faptului că eu sunt o fată bătrână. Să ştii, dragă Lucy, că, în ce mă priveşte, v-aţi îndeplinit misiunea. Dacă vreţi să vă luaţi cu adevărat vacanţă, înainte de următoarea sarcină, aţi avea acum timp destul pentru o mică călătorie.</p>
               <p>         — Să părăsesc Rutherford Hall? Niciodată! M-am implicat într-o veritabilă vânătoare şi sunt la fel de zeloasă ca şi băieţii. Îşi petrec tot timpul căutând urme şi indicii. Ieri au umblat în toate lăzile de gunoi. O treabă cam greţoasă! Şi nu aveau nici o idee ce căutau de fapt. Dacă vor veni, într-o zi, triumfători la dumneavoastră, domnule inspector, să vă aducă o foaie de hârtie mototolită, pe care scrie: „Marţine, dacă ţii la viaţa ta, atunci stai departe de Şopronul lung!”, atunci să ştiţi că mi s-a făcut prea milă de ei şi am ascuns-o în cocina de porci.</p>
               <p>         — De ce în cocina de porci? întrebă interesată Miss Marple. Cresc porci la Rutherford Hall?</p>
               <p>         — În zilele noastre nu. Mă duc numai câteodată pe-acolo.</p>
               <p>         — Cine se mai află acum la Rutherford Hall? întrebă Craddock.</p>
               <p>         — Cedric e acolo şi Bryan vine la sfârşit de săptămână. Harold şi Alfred sosesc mâine. Au sunat azi devreme. Am, nu ştiu de ce, impresia că le-aţi băgat o idee în cap, inspectare Craddock.</p>
               <p>         Acesta se amuză.</p>
               <p>         — I-am cam tulburat puţin. Le-am cerut informaţii referitoare la locurile unde au fost vineri, 20 decembrie.</p>
               <p>         — Au putut să vă dea informaţii complete?</p>
               <p>         — Harold, da, Alfred, nu. Ori n-a putut, ori n-a dorit.</p>
               <p>         Inspectorul Craddock se uită la ceas.</p>
               <p>         — Mă voi duce peste puţin timp la Rutherford Hall pentru a vorbi cu Cedric. Mai înainte, aş dori să-l întreb ceva pe doctorul Quimper.</p>
               <p>         — Veniţi exact la timpul potrivit. În mod obişnuit, termină ora sa de consultaţie la şase şi jumătate. Dar eu trebuie să plec acum să mă ocup de cină.</p>
               <p>         — Aş vrea să vă cunosc părerea într-o problemă, domnişoară Eyelesbarrow. Ce crede familia, când e singură, despre Marţine?</p>
               <p>         Lucy răspunse fără ezitare:</p>
               <p>         — Toţi sunt furioşi pe Emma deoarece a fost la dumneavoastră, domnule inspector. Sunt turbaţi şi pe doctorul Quimper, căci, se pare, că el a încurajat-o pe Emma s-o facă. Harold şi Alfred sunt convinşi că expeditoarea scrisorii ar fi căutat să smulgă bani de la ei. Nu cred că e vorba, cu adevărat, de văduva lui Edmund. Nici Emma nu pare prea convinsă. De asemenea, nici Cedric nu crede că cea care a trimis scrisoarea ar fi Marţine, dar nu ia problema în mod atât de serios ca ceilalţi doi. Pe de altă parte, Bryan e convins că nu e la mijloc nici o escrocherie.</p>
               <p>         — De ce?</p>
               <p>         — Aşa e Bryan. Ia lucrurile cum se prezintă. Consideră că dacă e soţia sau mai bine-zis văduva lui Edmund şi ea a trebuit să se înapoieze brusc în Franţa, vor mai auzi odată şi odată, de ea. Faptul că nu s-a mai primit, de atunci, nici o veste de la ea îl găseşte absolut normal, căci nici lui însuşi nu-i place să scrie scrisori. Bryan e un individ drăguţ. E asemenea unui câine cu care îţi face plăcere să ieşi la plimbare.</p>
               <p>         — Şi obişnuiţi să vă plimbaţi cu el, domnişoară Lucy, nu-i aşa? o întrebă Miss Marple.</p>
               <p>         Lucy nu răspunse imediat şi se uită într-o parte.</p>
               <p>         — Vin şi pleacă atâţia bărbaţi, zise gânditoare Miss Marple. Şi sunteţi o fată drăgălaşă. Vi se acordă multă atenţie?</p>
               <p>         Lucy se înroşi uşor. Anumite imagini şi amintiri îi rămăseseră în suflet: Cedric rezemat de peretele de la cocina de porci; Bryan care şedea abătut pe masa de la bucătărie; Alfred care îi atinsese degetele, când o ajutase să aşeze ceştile de cafea pe tavă.</p>
               <p>         — Bărbaţii, spuse Miss Marple pe un ton, ca şi cum vorbea despre o specie străină şi primejdioasă, sunt, într-un anumit fel, cu toţii foarte asemănători, chiar dacă înaintează în vârstă…</p>
               <p>         — Scumpa mea! strigă Lucy. Acum vreo sută de ani, te-ar fi ars, în mod sigur, ca vrăjitoare!</p>
               <p>         Şi le-a povestit cum bătrânul domn Crackenthorpe îi făcuse o cerere în căsătorie condiţionată.</p>
               <p>         — Realitatea este că toţi, într-un fel sau altul, mi-au făcut aşa-zise oferte. Harold a fost foarte corect. Mi-a propus un post avantajos în City. Nu cred că atenţia sa este îndreptată spre înfăţişarea mea favorabilă. Trebuie să creadă că ştiu ceva.</p>
               <p>         Râse.</p>
               <p>         Dar inspectorul Craddock nu râse defel.</p>
               <p>         — Păziţi-vă! S-ar putea să vă omoare, în loc să vă facă oferte.</p>
               <p>         — Oricum ar fi mai simplu, remarcă Lucy.</p>
               <p>         O trecu un fior uşor.</p>
               <p>         — Se uită prea repede cât de serioasă e situaţia, spuse ea. Băieţii s-au distrat aşa de mult, încât au crezut aproape că e doar o joacă. Dar nu e o joacă.</p>
               <p>         — Nu, spuse Miss Marple. Crima nu e un joc. Apoi adăugă: Băieţii nu se întorc curând la şcoală?</p>
               <p>         — Ba da, săptămâna viitoare. Mâine pleacă la părinţii lui Stoddart-West să-şi petreacă acolo ultimele zile de vacanţă.</p>
               <p>         — Mă bucur să aud asta, zise pe un ton serios Miss Marple. N-aş vrea să se întâmple ceva cât timp se află ei la Rutherford Hall.</p>
               <p>         — Vă gândiţi la bătrânul domn Crackenthorpe? Credeţi că el va fi următorul ucis?</p>
               <p>         — O, nu, răspunse Miss Marple. Mă gândeam la băieţi.</p>
               <p>         — La băieţi?</p>
               <p>         — De fapt la Alexander.</p>
               <p>         — Dar…</p>
               <p>         — Fac un joc periculos cu vânătoarea lor de urme şi indicii. Ar putea avea un deznodământ trist.</p>
               <p>         Craddock o privi dus pe gânduri.</p>
               <p>         — Aşadar, Miss Marple, nu credeţi că, în acest caz, este vorba de uciderea unei femei necunoscute de către un bărbat necunoscut? V-aţi convins definitiv că omuciderea are legătură cu Rutherford Hall?</p>
               <p>         — Aceasta este deplina mea convingere. Da.</p>
               <p>         — Tot ceea ce ştim despre ucigaş este că e un om înalt cu părul negru. Prietena dumneavoastră a spus asta, dar nimic mai mult. La Rutherford Hall se află trei bărbaţi bruneţi. În ziua expertizei medicale i-am văzut pe cei trei fraţi stând în dreptul maşinii, care oprise în faţa casei pentru a-i lua. S-au întors cu spatele la mine. Uimitor cum semănau unul cu altul… trei bruneţi… şi, cu toate acestea, reprezintă trei tipuri complet diferite. Oftă. Asta face cazul dificil.</p>
               <p>         — Chiar m-am întrebat, murmură Miss Marple, dacă nu e, poate, mult mai simplu decât ne închipuim. Crimele sunt, foarte adesea, destul de simple, au un motiv murdar…</p>
               <p>         — Miss Marple, credeţi în misterioasa Marţine?</p>
               <p>         — Sunt absolut înclinată să cred că Edmund Crackenthorpe a intenţionat să se însoare cu o fată pe nume Marţine, ori s-a căsătorit deja. Emma Crackenthorpe v-a arătat scrisoarea lui, după cum mi-aţi spus, şi apoi, după ce am văzut-o şi din ce mi-a povestit Lucy, aş putea afirma că Emma Crackenthorpe nu este deloc în stare să inventeze o asemenea poveste. Şi de cear face-o?</p>
               <p>         — Să ne închipuim deci că această Marţine există sau a existat, începu Craddock gânditor. Apoi, avem la îndemână un anumit motiv. Reapariţia Marţinei cu un fiu ar micşora considerabil moştenirea Crackenthorpe, dacă nu chiar, într-o asemenea măsură, care trebuie să dea de gândit că unul dintre ceilalţi moştenitori s-ar încumeta la o crimă. De fapt toţi se află în situaţii proaste…</p>
               <p>         — Chiar şi Harold? întrebă Lucy nevenindu-i a crede.</p>
               <p>         — În aparenţă, atât de înstăritul Harold Crackenthorpe nu este bancherul lucid şi conservator, cum îl consideră lumea. S-a lăsat adânc implicat într-o aventură riscantă. Dacă ar căpăta curând o sumă mai mare de bani, ar putea astfel să împiedice un faliment.</p>
               <p>         — Dacă aşa stau lucrurile… Începu Lucy şi se opri.</p>
               <p>         — Da, domnişoară Eyelesbarrow?</p>
               <p>         — Ştiu, draga mea, interveni Miss Marple. Vă gândiţi că ar fi crima falsă.</p>
               <p>         — Da. Moartea Marţinei nu le-ar fi folosit nici lui Harold, nici vreunuia dintre ceilalţi. În nici un caz, nu, atât timp cât…</p>
               <p>         — Cât timp Luther Crackenthorpe încă trăieşte. Foarte corect, asta mi-a trecut prin cap şi domnul Crackenthorpe senior este sănătos, după câte ştiu de la doctorul său, mult mai zdravăn decât ar crede cineva din afară.</p>
               <p>         — Va trăi încă mulţi ani, spuse Lucy. Apoi se încruntă.</p>
               <p>         — Da? o încurajă Craddock.</p>
               <p>         — I-a fost destul de rău în jurul Crăciunului, continuă Lucy. Îmi amintesc, că o dată a dat de înţeles că s-ar fi crezut că a fost otrăvit, aşa şi-a dat seama doctorul după indispoziţia sa.</p>
               <p>         Îl privi întrebătoare pe Craddock.</p>
               <p>         — Da, spuse inspectorul. Exact despre asta îl voi întreba pe doctorul Quimper.</p>
               <p>         — Dar acum chiar trebuie să plec! exclamă Lucy. Doamne Sfinte! S-a făcut târziu.</p>
               <p>         Miss Marple îşi puse lucrul de mână deoparte şi luă ziarul „Times”, în care se găsea vreo jumătate de duzină de cuvinte încrucişate.</p>
               <p>         — Aş vrea să am un dicţionar aici, murmură ea. Tontine şi Tokai – care din ele este un vin unguresc?</p>
               <p>         — Tokaiul, răspunse Lucy cu mâna pe clanţa uşii. Ce-i cu el?</p>
               <p>         — Ah, n-are nimic de-a face cu cuvintele încrucişate, răspunse nesigură Miss Marple. Doar mi-a trecut aşa prin cap.</p>
               <p>         Inspectorul Craddock o privi pătrunzător. Apoi îşi luă la revedere şi plecă.</p>
            </div>
            <div type="div2">
               <head>         Capitolul XVII</head>
               <p>         Craddock trebui să aştepte câteva minute, în timp ce Quimper se ocupa de ultimii pacienţi programaţi. În cele din urmă, ieşi din cabinet. Arăta obosit şi dărâmat. Îl servi pe Craddock cu un pahar şi apoi îşi turnă şi pentru el.</p>
               <p>         — De ce mă căutaţi? îl întrebă pe inspector.</p>
               <p>         — În primul rând, aş vrea să vă mulţumesc pentru că, dacă sunt bine informat, aţi sfătuit-o pe domnişoara Crackenthorpe să vină la mine şi să-mi arate scrisoarea care, s-ar zice că provenea de la văduva fratelui ei.</p>
               <p>         — Puteţi începe cu aşa ceva? De altfel, nu am sfătuit-o în mod direct să vină la dumneavoastră. Ea a vrut-o, căci era tare neliniştită. Dragii ei fraţi au încercat, fireşte, cu toţii, s-o împiedice.</p>
               <p>         — De ce oare?</p>
               <p>         Medicul ridică din umeri.</p>
               <p>         — Probabil se temeau că bănuiala s-ar putea dovedi adevărată.</p>
               <p>         — Credeţi că scrisoarea era originală?</p>
               <p>         — N-am idee. De fapt, n-am văzut-o niciodată. Aş putea crede că cineva, care cunoştea exact faptele, a încercat să transforme în bani lucrurile ştiute. Evident, a sperat s-o impresioneze pe Emma. Aici a greşit fundamental. Emma nu este necugetată. Ea n-ar strânge niciodată în braţe o cumnată necunoscută, fără ca, mai întâi, să-i pună câteva întrebări temeinice.</p>
               <p>         Continuă curios:</p>
               <p>         — Dar de ce mă întrebaţi pe mine, ce am eu de-a face cu asta? N-am nici o treabă cu afacerea asta.</p>
               <p>         — În realitate, am venit să vă întreb cu totul altceva, dar nu prea ştiu cum să mă exprim?</p>
               <p>         Doctorul Quimper păru interesat.</p>
               <p>         — După câte aud, nu cu mult timp în urmă – cred că în jurul Crăciunului – domnul Crackenthorpe a avut un acces destul de rău.</p>
               <p>         De îndată, Quimper se schimbă la faţă. Trăsăturile deveniră mai aspre.</p>
               <p>         — Da?</p>
               <p>         — Dacă nu greşesc a fost un deranjament stomacal?</p>
               <p>         — Da.</p>
               <p>         — E o întrebare ceva mai dificilă pe care aş dori să v-o adresez. Domnul Crackenthorpe s-a lăudat cu sănătatea sa şi a spus că e sigur că va supravieţui majorităţii membrilor familiei sale. A vorbit şi despre dumneavoastră… scuzaţi-mă, doctore…</p>
               <p>         — O! Nu luaţi de bun tot ce zice! Eu nu pun la inimă ce spun pacienţii mei despre mine.</p>
               <p>         — V-a numit prost bătrân.</p>
               <p>         Quimper se amuză.</p>
               <p>         — A spus că l-aţi întrebat tot ce era posibil, că aţi fi vrut să ştiţi nu numai ce mâncase, dar şi cine gătise şi cine i-o dusese.</p>
               <p>         Doctorul nu mai zâmbea acum. Avea o expresie gravă.</p>
               <p>         — Continuaţi!</p>
               <p>         — A folosit o expresie de soiul ăsta: Am făcut întocmai cum crede el, că cineva m-a otrăvit.</p>
               <p>         Se lăsă tăcerea.</p>
               <p>         — Aţi avut, vorbi din nou inspectorul, aţi avut vreo bănuială de genul acesta?</p>
               <p>         Quimper nu răspunse imediat. Se ridică şi se plimba încoace şi încolo. În cele din urmă, se întoarse spre Craddock.</p>
               <p>         — Ce aşteptaţi de la mine? Ce să vă spun? Credeţi că un doctor poate formula acuzaţia că unul sau altul a pus otravă în mâncare, fără să fie capabil şi s-o demonstreze?</p>
               <p>         — Aş dori… cu totul neoficial! … să ştiu dacă v-aţi gândit la asta?</p>
               <p>         Doctorul Quimper cedă:</p>
               <p>         — Bătrânul Crackenthorpe trăieşte din cale afară de modest. Când se adună familia, Emma se îngrijeşte ca mâncarea să fie mai din belşug şi mai grasă. Urmarea e o gastrită acută tare urâtă. Simptomele s-au potrivit perfect acestui diagnostic.</p>
               <p>         Craddock era insistent.</p>
               <p>         — Înţeleg. Aţi fost cu totul mulţumit? Nu v-a surprins… să zicem, în nici un fel?</p>
               <p>         — Ei bine, ei bine, am fost surprins. Sunteţi mulţumit?</p>
               <p>         — Mă interesează, răspunse Craddock. Exact ce bănuiaţi sau… de ce vă temeaţi?</p>
               <p>         — Cazurile gastro-intestinale nu sunt întotdeauna întru totul asemănătoare, dar s-au manifestat anumite simptome care, să zicem, s-ar fi potrivit mai bine otrăvirii cu arsenic decât unei gastrite acute. Să mă înţelegeţi corect. Ambele maladii au foarte mari asemănări între ele. Oameni mai pricepuţi decât mine nu ar fi recunoscut otrăvirea cu arsenic şi ar fi semnat, absolut cu bună-credinţă, certificatul.</p>
               <p>         — Şi ce rezultat au avut cercetările dumneavoastră?</p>
               <p>         — S-a părut că bănuiala mea nu putea, în nici un chip, să fie fondată. Domnul Crackenthorpe m-a asigurat că mai avusese asemenea accese într-o vreme, când nu mă ocupam de el şi, cum zicea, din aceleaşi motive. Îl apucaseră întotdeauna când mâncărurile erau prea copioase.</p>
               <p>         — Şi asta s-a întâmplat când membrii familiei erau de faţă?</p>
               <p>         — Da. Şi părea cu totul de crezut. Dar, sincer vorbind, inspectore, nu am fost destul de mulţumit. Am mers până într-acolo încât i-am scris bătrânului doctor Morris. El a fost partenerul meu mai în vârstă şi apoi, s-a retras imediat în viaţa particulară. Crackenthorpe a fost pacientul său. L-am întrebat despre accesele anterioare pe care le avusese bătrânul.</p>
               <p>         — Şi ce v-a răspuns doctorul Morris?</p>
               <p>         Quimper rânji:</p>
               <p>         — A râs de mine… cică trebuie să fiu al dracului de prost. Acum – ridică din umeri – bănuiesc că am fost… „prostul dracului”, în realitate.</p>
               <p>         — Serios?</p>
               <p>         Craddock devenise foarte meditativ. Apoi se hotărî să vorbească deschis.</p>
               <p>         — Să lăsăm discreţia la o parte, doctore! Sunt oameni care se aşteaptă să primească o parte considerabilă când Luther Crackenthorpe va muri. Doctorul aprobă din cap. El e bătrân şi relativ sănătos. Ar putea atinge 90 de ani, nu-i aşa?</p>
               <p>         — Cu uşurinţă. Nu face altceva decât se îngrijeşte de sănătatea sa şi constituţia sa este minunată.</p>
               <p>         — Fiii şi fiica sa simt cu toţii presiunea?</p>
               <p>         — Scoateţi-o pe Emma din joc! Ea nu otrăveşte pe nimeni! Aceste accese se manifestă, în special, numai când şi ceilalţi sunt acolo, nu când ea rămâne singură cu el.</p>
               <p>         „Ar fi doar o măsură de prevedere elementară – în cazul în care ea e vinovată”, se gândi inspectorul în sinea sa, dar se feri s-o spună cu glas tare.</p>
               <p>         — Deci se poate afirma – sunt un novice în acest domeniu – că e de acceptat ideea că i s-a administrat, într-adevăr, arsenic, şi că Crackenthorpe a avut noroc de mai trăieşte încă?</p>
               <p>         — Vedeţi, răspunse medicul, aici îmi amintiţi de un lucru ciudat. Îmi vine să cred că, totuşi, am fost, aşa cum a zis bătrânul Morris, al dracului de prost. Adică, evident, nu este aşa că i s-au dat, regulat, mici doze de arsenic… ca, aşa cum s-ar putea spune în metoda clasică, de a fi apărat de otrăvirea cu arsenic. Crackenthorpe nu a avut niciodată boli gastrice cronice. Dar aceasta face suspecte, în oarecare măsură, atacurile bruşte, violente. Să presupunem, totodată, că nu se pot explica din cauze naturale, atunci trebuie ca, de data asta, cel care a pus otrava să fi lucrat prost… ceea ce e greu de înţeles.</p>
               <p>         — Vreţi să spuneţi că nu i-a dat o doză suficientă?</p>
               <p>         — Da. Pe de altă parte, Crackenthorpe are o constituţie puternică şi ceea ce altuia i-ar fi făcut de petrecanie n-a lipsit prea mult să-l doboare şi pe el. Dar trebuie să ne gândim că ucigaşul va tatona mereu, mereu… deci, el e neobişnuit de temător… să mărească doza. De ce n-a făcut-o? Asta înseamnă, adăugă după o scurtă pauză, că un om care otrăveşte s-a pus treabă, ceea ce, probabil, nu e cazul. Pesemne, pur şi simplu, fantezia mea a luat-o razna.</p>
               <p>         — E o problemă ciudată, declară inspectorul. Căutăm în zadar un sens, un înţeles.</p>
               <p>         — Inspectore Craddock! şopti cineva surescitat.</p>
               <p>         Inspectorul se opri. Tocmai voia să sune la uşa locuinţei.</p>
               <p>         Alexander şi prietenul său, Stoddart-West, ieşiră din umbră, privind prevăzători în toate părţile.</p>
               <p>         — V-am auzit maşina. Trebuie să vorbim cu dumneavoastră.</p>
               <p>         — Bine! Atunci intraţi! Craddock întinse iarăşi mâna spre sonerie, dar Alexander se agăţă, cu agilitatea unui căţeluş care vrea să se joace, de haina sa.</p>
               <p>         — Am găsit un indiciu, rosti cu vocea întretăiată.</p>
               <p>         — Da, am găsit unul! repetă ca un ecou Stoddart-West.</p>
               <p>         „Fata asta a dracului!”, se gândi Craddock.</p>
               <p>         — Splendid! zise fără prea mare interes. Să intrăm în casă şi să-l vedem!</p>
               <p>         — Nu, insistă Alexander. În mod sigur, acolo ne va deranja cineva. Veniţi în cămara pentru veselă! Vă arătăm drumul.</p>
               <p>         Cam fără chef, se lăsă condus în jurul casei şi îi urmă pe băieţi spre grajduri. Stoddart-West împinse o uşă grea, dibui cu mâna şi aprinse un bec foarte slab. Încăperea pentru veselă, odinioară o mândreţe a Rutherford Hall-ului, era acum un loc trist în care se păstra tot ceea ce nu mai folosea la nimic. Scaune de grădină rupte, unelte vechi, ruginite, o uriaşă maşină de cosit care nu se mai întrebuinţa, saltele cu arcuri acoperite de rugină, hamacuri şi plase de tenis găurite.</p>
               <p>         — Venim destul de des aici, spuse Alexander. Nu ne deranjează nimeni.</p>
               <p>         — E un indiciu adevărat, sir, spuse Stoddart-West cu ochi sclipitori. L-am găsit azi după-amiază.</p>
               <p>         — În ultimele zile am căutat numai urme. În tufişuri…</p>
               <p>         — Şi în pomii golaşi…</p>
               <p>         — Am controlat şi în lăzile de gunoi…</p>
               <p>         — Apoi, ne-am dus în casa cazanului cu aburi…</p>
               <p>         — Bătrânul Hillman a instalat acolo un hârdău mare în care aruncă hârtiile de peste tot, de pe unde le găseşte…</p>
               <p>         — Şi înăuntru l-am găsit…</p>
               <p>         — Ce aţi găsit? întrerupse Craddock competiţia vocilor.</p>
               <p>         — Indiciul. Atenţie, Stoddart! Puneţi întâi mănuşile!</p>
               <p>         În cea mai bună tradiţie a romanelor poliţiste, Stoddart-West îşi trase, cu cea mai serioasă mină, o pereche de mănuşi destul de murdare, înainte de a aduce la lumină, cu multă atenţie, o geantă de la un Kodak. Din ea scoase solemn un plic murdar şi mototolit pe care i-l întinse, cu o expresie gravă, inspectorului.</p>
               <p>         Amândoi băieţii aşteptau strangulaţi de emoţie.</p>
               <p>         Craddock luă „indiciul” cu solemnitatea cuvenită. Îi plăcea de băieţi şi nu vroia să le strice jocul.</p>
               <p>         Plicul fusese trimis prin poştă, dar era gol. Doar o adresă: Marţine Crackenthorpe, 126 Elvers Crescent nr. 10.</p>
               <p>         — Vedeţi, întrebă, cu suflarea întretăiată, Alexander. Asta dovedeşte că a fost aici cu adevărat – adică soţia franţuzoaică a unchiului meu Edmund – în jurul căreia se face atâta zarvă. Ea trebuie să fi fost într-adevăr aici şi să fi pierdut pe undeva plicul. Aşa se pare, nu-i aşa?</p>
               <p>         Stoddart-West îi luă cuvântul din gură:</p>
               <p>         — Se pare că a fost femeia cea ucisă… nu credeţi, sir, că ar fi trebuit să se afle în sarcofag?</p>
               <p>         Aşteptau încordaţi.</p>
               <p>         Craddock continuă jocul: Posibil, foarte posibil, spuse el.</p>
               <p>         — Descoperirea noastră este deci importantă, nu-i aşa? Vor fi cercetate amprentele de pe plic, sir?</p>
               <p>         — Fireşte, răspunse Craddock şi se uită la plic. „Foarte vicleană, Lucy Eyelesbarrow!” se gândi el.</p>
               <p>         „Cum de a reuşit să falsifice timbrele?” Se uită din nou la el, dar lumina era prea slabă. Normal, afacerea le-a făcut mare plăcere băieţilor, dar pentru el era mai puţin vesel. La asta Lucy nu se gândise. Dacă plicul acesta era original…</p>
               <p>         — Veniţi! Să mergem în casă, propuse el. Ne-aţi făcut un mare serviciu.</p>
            </div>
            <div type="div2">
               <head>         Capitolul XVIII</head>
               <p>         Băieţii îl conduseră pe Craddock, prin intrarea din spate, în casă. Acesta părea să fie drumul pe care îl foloseau de obicei. Bucătăria era luminoasă şi plăcută. Lucy, într-un şorţ mare, alb, frământa aluatul. Bryan Eastley stătea rezemat de dulap şi o privea ca un câine credincios.</p>
               <p>         — Hei! îşi salută Alexander tatăl. Iar aici, în bucătărie?</p>
               <p>         — Îmi place aici, răspunse acesta. Domnişoara Eyelesbarrow nu are nimic împotrivă.</p>
               <p>         — Nu, n-am nimic împotrivă, afirmă Lucy. Bună seara, domnule inspector Craddock.</p>
               <p>         — Doriţi să întreprindeţi cercetări în bucătărie? întrebă Bryan interesat.</p>
               <p>         — Nu tocmai. Domnul Cedric Crackenthorpe e aici?</p>
               <p>         — O, da. Cedric e aici. Doriţi să vorbiţi cu el?</p>
               <p>         — Da, mi-ar face plăcere.</p>
               <p>         — Atunci mă duc să văd dacă e în camera lui, se oferi Bryan.</p>
               <p>         — Vă mulţumesc, spuse Lucy. Am mâinile pline de făină, altfel m-aş fi dus eu însămi.</p>
               <p>         — Nu e încă vremea mesei? a vrut să ştie Alexander.</p>
               <p>         — Nu.</p>
               <p>         — Păcat. Mi-e o foame groaznică.</p>
               <p>         — În cămară mai e o bucată de tort de ghimber.</p>
               <p>         Băieţii o luară la întrecere şi se ciocniră de uşă.</p>
               <p>         — Sunteţi ca lăcustele, râse Lucy.</p>
               <p>         — Vă felicit, zise Craddock.</p>
               <p>         — Mă felicitaţi? Pentru ce?</p>
               <p>         — Pentru dibăcia dumneavoastră. Aţi făcut-o excelent! Craddock îi arătă geanta aparatului de fotografiat. Bună treabă! o lăudă el.</p>
               <p>         — Despre ce tot vorbiţi?</p>
               <p>         — Despre asta, draga mea. Scoase plicul pe jumătate.</p>
               <p>         Ea îl privea fără să înţeleagă.</p>
               <p>         — Nu aţi falsificat acest indiciu şi nu l-aţi ascuns în locul unde e cazanul cu aburi pentru ca băieţii să-l găsească? Repede! Răspundeţi!</p>
               <p>         — Nu ştiu despre ce vorbiţi, spuse Lucy. Credeţi…?</p>
               <p>         Craddock strecură iute plicul în buzunar, deoarece, în clipa aceea se întorcea Bryan.</p>
               <p>         — Cedric e în bibliotecă, îl informă el. Îşi reluă locul de lângă dulapul de bucătărie.</p>
               <p>         Inspectorul Craddock se duse spre bibliotecă.</p>
               <p>         Cedric Crackenthorpe îl privi amabil pe inspector.</p>
               <p>         — Adulmecaţi pe aici din nou? întrebă el. Aţi mai progresat?</p>
               <p>         — Cred că pot spune că am avansat ceva, domnule Crackenthorpe.</p>
               <p>         — Aţi aflat cine era moarta?</p>
               <p>         — Nu avem încă o identificare definitivă, dar ne aflăm pe drumul cel bun.</p>
               <p>         — Bravo dumneavoastră!</p>
               <p>         — Pe baza celor mai noi informaţii ale noastre, am putea face nişte precizări. Încep cu dumneavoastră, domnule Cedric, deoarece sunteţi tocmai aici.</p>
               <p>         — Trageţi!</p>
               <p>         — Aş vrea să-mi relataţi exact unde aţi fost vineri, 20 decembrie şi ce aţi făcut.</p>
               <p>         Cedric îi aruncă iute o privire, apoi se rezemă de spătarul scaunului, căscă, se strădui să pară cât mai dezinteresat şi încercă să caute prin memorie.</p>
               <p>         — După cum v-am mai povestit, începu el în sfârşit, am fost pe Ibiza. În mod fatal, acolo, o zi seamănă cu cealaltă. Dimineaţa se pictează, după-amiază, de la trei la cinci, se face siesta. Când lumina este favorabilă se mai poate schiţa apoi încă ceva. După aceea, îţi iei un aperitiv, uneori cu primarul, alteori cu doctorul. În sfârşit, mănânci puţin. Seara mi-o petrec, în principal, cu nişte prieteni dintre localnici la „Scotty’s Bar”. E suficient?</p>
               <p>         — Mai degrabă aş dori să aud adevărul, domnule Crackenthorpe.</p>
               <p>         Cedric sări în sus.</p>
               <p>         — Asta e o remarcă foarte jignitoare, domnule inspector.</p>
               <p>         — Aşa vi se pare? Mi-aţi spus, domnule Crackenthorpe, că aţi fi părăsit Ibiza la 21 decembrie şi aţi fi ajuns în aceeaşi zi în Anglia.</p>
               <p>         — Aşa e. Em! Hei, Em!</p>
               <p>         Emma Crackenthorpe ieşea, în această clipă, din camera alăturată. Se uita întrebătoare de la Cedric, la inspector şi înapoi la Cedric.</p>
               <p>         — Ia ascultă, Em! Am venit deci sâmbătă, înainte de Crăciun, nu-i aşa? Îţi aduci aminte? Am sosit direct de la aeroport?</p>
               <p>         — Da, răspunse Emma cam mirată. Ai ajuns aici cam în jurul prânzului.</p>
               <p>         — Auziţi? i se adresă Cedric inspectorului.</p>
               <p>         — Trebuie să ne consideraţi foarte proşti, domnule Crackenthorpe, zise Craddock pe un ton sfătos, amabil. Oare nu ştiţi că putem verifica asemenea afirmaţii? Cred că dacă vreţi să-mi arătaţi paşaportul…</p>
               <p>         Făcu o pauză aşteptând.</p>
               <p>         — Nu pot găsi lucrul pe care îl doriţi, răspunse Cedric. Tocmai în dimineaţa asta l-am căutat. Am vrut să-l trimit la biroul de turism.</p>
               <p>         — Mulţumesc. Ar trebui să-l găsiţi, domnule Crackenthorpe, dar nu este necesar. Registrul arată că, în realitate, aţi intrat în ţară în seara de 19 decembrie. Poate, acum, veţi avea bunăvoinţa să-mi explicaţi ce-aţi făcut din această clipă şi până la prânzul de pe 21 decembrie, când aţi sosit la Rutherford Hall.</p>
               <p>         Cedric arăta foarte mânios.</p>
               <p>         — Într-adevăr, e al dracului de greu să trăieşti în zilele noastre, înjură el. Tot acest birocratism şi completarea de formulare! Nu te mai poţi duce unde vrei şi să faci ce-ţi place. Mereu îţi pune cineva câte o întrebare. De fapt, de ce atâta preocupare pentru 20? Ce s-a întâmplat, în mod special, în această zi?</p>
               <p>         — Este, din întâmplare, ziua în care credem că s-a comis crima. Puteţi,fireşte, să refuzaţi să răspundeţi, dar…</p>
               <p>         — Cine spune că refuz să răspund? Daţi-mi doar timp! De fapt, la expertiza medicală, aţi părut foarte nesigur în privinţa momentului probabil al crimei. Ce altceva nou a ieşit la iveală de atunci?</p>
               <p>         Craddock nu-i răspunse.</p>
               <p>         Cedric întrebă uitându-se în lături, către Emma.</p>
               <p>         — Ce-ar fi să mergem în camera de alături?</p>
               <p>         Emma interveni repede: Eu de-acum plec. La uşă rămase pe loc şi se întoarse:</p>
               <p>         — E foarte serios, Cedric. Nu uita asta! Dacă 20 e, cu adevărat, ziua în care femeia a fost ucisă, atunci tu trebuie să-i relatezi cât mai exact domnului inspector ce ai făcut.</p>
               <p>         Plecă în camera învecinată şi închise uşa după ea.</p>
               <p>         — Bătrâna Emma cea bună! exclamă Cedric. Aşadar! Da, am plecat din Ibiza, într-adevăr, pe 19. Am vrut să-mi întrerup călătoria la Paris şi vreo două zile să mă întâlnesc cu nişte vechi prieteni. Dar s-a întâmplat ca în avion să fie o tânără foarte atrăgătoare. Era, zău, delicioasă. Deci, pe scurt, am rămas vreo două zile împreună. Ea vroia să plece spre Statele Unite, dar să stea câteva nopţi la Londra ca să rezolve nişte chestiuni legate de afaceri. La 19 am sosit la Londra. Am tras la „Kingsway Palace”… pentru cazul în care agentul dumneavoastră special de poliţie va trebui să ne dibuiască. Mi-am luat numele de John Brown… În asemenea împrejurări e mai bine să nu foloseşti numele adevărat.</p>
               <p>         — Şi pe 20?</p>
               <p>         Cedric se strâmbă.</p>
               <p>         — Dimineaţa, n-an putut face prea multe, deoarece aveam o durere de cap oribilă după noaptea petrecută.</p>
               <p>         — Şi după-amiază? De la ora trei?</p>
               <p>         — Staţi să mă gândesc. Da, am făcut nişte cumpărături primprejur, m-am dus la „National Gallery”, şi am văzut un film, un western, „Rowenna de la fermă”. Apoi am intrat într-un bar şi am băut vreo două pahare, după care am dormit ceva în cameră. Cam pe la 10 seara m-am întâlnit cu prietena mea şi am trecut prin diverse localuri – nu-mi amintesc majoritatea denumirilor – dar, dacă nu mă înşel, unul se numea „La broasca săltăreaţă”. Ea cunoştea toate chestiile, astea. Trăsesem cam mult la măsea şi recunosc că azi abia dacă îmi reamintesc ceva până când m-am trezit în dimineaţa următoare. Durerea mea de cap era şi mai groaznică decât cu o zi în urmă. Prietena mea trebuia s-o şteargă că pierdea avionul, aşa încât mi-am turnat apă rece pe cap. Am intrat într-o farmacie şi am cerut pastile pentru migrenă. În fine, sosise vremea să plec spre Rutherford Hall, ceea ce am şi făcut ca şi cum veneam direct de la aeroport.</p>
               <p>         — Informaţiile dumneavoastră se pot verifica, domnule Crackenthorpe? Să spunem pentru perioada cuprinsă între orele trei şi şapte după-amiaza?</p>
               <p>         — Nici vorbă de aşa ceva, cred, răspunse Cedric batjocoritor. La „National Gallery” să urmăreşti printre vizitatori pe unul cu ochii voştri inexpresivi? Sauîntr-un cinematograf supraaglomerat? Nu, nu este posibil.</p>
               <p>         Emma se întoarse. Ţinea în mână un mic blocnotes.</p>
               <p>         — Aţi dori să ştiţi ce a făcut fiecare la 20 decembrie, corect, domnule inspector?</p>
               <p>         — Da, domnişoară Crackenthorpe.</p>
               <p>         — M-am uitat prin blocnotesul meu. Pe 20, m-am dus la o întrunire în Brackhampton cu ocazia încheierii lucrărilor de restaurare în biserică. Reuniunea s-a terminat în jur de 12:45. Am luat masa cu lady Adington şi domnişoara Bartlett la „Cadena Café”. După prânz am făcut câteva cumpărături pentru Crăciun. La 16:45 am servit ceaiul la ceainăria „Shamrock” şi m-am îndreptat apoi spre gară să-l iau pe Bryan care venea cu trenul. Pe la ora şase m-am întors acasă şi l-am găsit pe tata într-o dispoziţie foarte proastă. Eu îi pregătisem mâncarea pentru el, dar doamna Hart, care trebuia să fi venit după-amiaza, nu-şi făcuse apariţia. Era aşa de furios, încât s-a închis la el în cameră şi nu m-a lăsat să intru, nici n-a vrut să stea de vorbă cu mine. Nu-i place să plec după-masa. Din când în când, îmi impun voinţa.</p>
               <p>         — În privinţa asta, procedaţi foarte bine, domnişoară Crackenthorpe. Dacă nu mă înşel, ceilalţi doi fraţi au venit mai târziu?</p>
               <p>         — Alfred a sosit sâmbătă seara. Mi-a spus că încercase, după-amiaza, să mă găsească la telefon. Dar eu eram plecată şi tata nu răspunde la telefon când este supărat. Fratele meu Harold a venit abia în seara de Crăciun.</p>
               <p>         — Vă mulţumesc, domnişoară Crackenthorpe.</p>
               <p>         — Aş dori să vă întreb, continuă ea nesigură, dacă s-a aflat ceva nou care să necesite aceste audieri?</p>
               <p>         Craddock scoase geanta pentru aparatul de fotografiat şi din ea plicul.</p>
               <p>         — Vă rog, nu-l atingeţi, dar îl recunoaşteţi?</p>
               <p>         — Dar… Emma îl privea complet zăpăcită. Dar e scrisul meu de mână! E scrisoarea pe care i-am trimis-o Marţinei.</p>
               <p>         — Aşa m-am gândit şi eu.</p>
               <p>         — Dar cum de a ajuns la dumneavoastră? Aţi găsit-o dumneavoastră?</p>
               <p>         — Ar fi posibil… s-o fi găsit. În orice caz, plicul acesta gol a fost descoperit aici.</p>
               <p>         — În casă?</p>
               <p>         — Nu chiar, dar în apropiere.</p>
               <p>         — În apropiere? Dar atunci a venit ea, totuşi, încoace? Ea… Vreţi să spuneţi că moarta din sarcofag era Marţine?</p>
               <p>         — Cam aşa se pare, domnişoară Crackenthorpe, spuse Craddock.</p>
               <p>         Bănuiala că moarta din sarcofag era Marţine păru să se confirme. Când Craddock intră în biroul său, găsi o informaţie de la Armand Dessin.</p>
               <p>         „Una dintre colegele ei a primit o vedere de la Anna Strawinska. După câte se pare, povestea unei călătorii în jurul lumii s-a adeverit. A ajuns în Jamaica şi se simte, cum zice, minunat”.</p>
               <p>         — Trebuie să recunosc, spuse Alexander, stând culcat în patul său, gânditor şi muşcând din batonul de ciocolată, că aceasta a fost cea mai palpitantă zi din viaţa mea. Când te gândeşti! Am găsit un indiciu veritabil!Vocea i se îneca, atât de încântat era. Nu cred că voi retrăi vreodată aşa ceva.</p>
               <p>         — Sper că nu, spuse Lucy, care stătea în genunchi în cameră şi-i pregătea geamantanul.</p>
               <p>         — Vroiam să putem rămâne aici, oftă Alexander.</p>
               <p>         — Poate se mai găseşte încă un nou cadavru.</p>
               <p>         — Sper că nu. Ar fi groaznic!</p>
               <p>         — Dar, în cărţi, aşa se întâmplă cel mai adesea. Oricine a văzut sau a auzit ceva e ucis din cauza asta. Poate vă omoară pe dumneavoastră.</p>
               <p>         — Îţi mulţumesc!</p>
               <p>         — N-aş vrea, desigur, ca tocmai dumneavoastră să fiţi, o asigură Alexander. Mi-ar pare tare rău. Şi lui Stoddart: Suntem de părere că o asemenea bucătăreasă nu se mai găseşte. Mâncărurile au fost clasa întâi. Şi sunteţi aşa de înţelegătoare.</p>
               <p>         Ultima era clar expresia celei mai înalte preţuiri.</p>
               <p>         Lucy a interpretat-o aşa şi a spus:</p>
               <p>         — Drăguţ din partea voastră. Dar n-am intenţia ca, pentru a vă oferi vouă un caz, să mă las ucisă.</p>
               <p>         — Atunci vă sfătuiesc să fiţi foarte prevăzătoare! spuse Alexander cu seriozitate.</p>
               <p>         Tăcu o clipă şi continuă, ca în treacăt:</p>
               <p>         — Când Paps va veni din când în când aici, veţi fi atentă cu el?</p>
               <p>         — Atentă? întrebă Lucy cam surprinsă.</p>
               <p>         — Partea proastă cu Paps e, îi explică Alexander, că viaţa la Londra nu-i prieşte. Acolo cunoaşte doar tipuri cu totul nepotrivite de femei. Clătină amărât din cap.</p>
               <p>         Îl iubesc foarte mult, continuă el, dar are nevoie de cineva care să se îngrijească de el. Hoinăreşte peste tot şi intră în contact cu oameni care nu sunt de soi. E aşa de jalnic că mama a murit atât de tânără; Bryan are nevoie de un cămin adevărat.</p>
               <p>         După o scurtă pauză adăugă.</p>
               <p>         — Ştiţi că Bryan suferă din cauza dumneavoastră?</p>
               <p>         — Asta e foarte drăguţ din partea lui.</p>
               <p>         — Într-o anumită privinţă este îngrozitor de stângaci, sublinie fiul lui Bryan. Dar a fost un pilot minunat de bombardier. Este curajos şi deosebit de blând.</p>
               <p>         Din nou tăcu pentru scurt timp, apoi ridică ochii în tavan şi rosti destul de convins:</p>
               <p>         — Mă gândesc serios că ar fi bine pentru el dacă s-ar recăsători… cu vreo fată drăguţă… eu personal n-aş avea nimic împotrivă să am o mamă vitregă… nu… dar, natural, trebuie să fie şi ea de acord…</p>
               <p>         Cu o uşoară spaimă, Lucy înţelegea că remarcile lui Alexander urmăreau un scop precis.</p>
               <p>         — M-am gândit că trebuie să vă spun odată, reîncepu Alexander. Bryan vă iubeşte foarte mult. El însuşi mi-a spus… „Într-adevăr!” se gândi Lucy în sinea ei. „Există aici prea mulţi agenţi matrimoniali. Întâi Miss Marple şi acumAlexander!”</p>
               <p>         Ea se ridică.</p>
               <p>         — Noapte bună, Alexander. Mâine dimineaţă trebuie să-ţi mai pui numai pijamaua şi obiectele de toaletă în geamantan. Noapte bună!</p>
               <p>         — Noapte bună, spuse Alexander. Se strecură sub plapumă, îşi puse capul pe pernă, închise ochii şi adormi imediat. Arăta ca un înger nevinovat.</p>
            </div>
            <div type="div2">
               <head>         Capitolul XIX</head>
               <p>         — Nu neapărat convingător, observă Wetherall cu un glas mai posomorât.</p>
               <p>         Craddock citi protocolul despre alibiul lui Harold Crackenthorpe pentru 20 decembrie.</p>
               <p>         Fusese văzut la „Sotheby” în jurul orei trei, dar se credea că trecuse pentru scurt timp. În ceainăria „Russell”, fotografia sa nu o recunoscu nimeni, deoarece, la ora ceaiului, domnea un permanent du-te-vino şi el, nefiind un client statornic, nu era surprinzător că nu i se reţinuse figura. Servitorul său confirmă că a fost acasă să se schimbe pentru a lua cina în oraş – asta la 6:45, destul de târziu, întrucât cina începea la 7:30. Motiv pentru care domnul Crackenthorpe era cam nervos şi iritat. Servitorul nu îşi amintea să-l fi auzit întorcându-se acasă, dar a trecut ceva timp de atunci, nu mai ţinea minte exact şi, în afară de asta, adesea, nu auzea când se întorcea acasă domnul Crackenthorpe. Lui şi soţiei îi plăceau să se culce devreme, atunci când puteau. Garajul, în care Harold îşi parcase maşina, era pentru un singur automobil şi aparţinea unei case, iar cheia o ţinea la el. Nimeni nu observa când venea şi pleca şi de aceea nu se putea şti ce se petrecuse într-o seară anume.</p>
               <p>         — Totul negativ, sublinie Craddock oftând.</p>
               <p>         — A luat parte, într-adevăr, la cina respectivă, dar a plecat destul de devreme.</p>
               <p>         — Şi ce aţi putut afla de la gări?</p>
               <p>         — Atât la Brackhampton, cât şi în gara Paddington, s-a căutat să se afle ceva. Problema e de acum patru săptămâni şi e cât se poate de puţin probabil ca cineva să-şi amintească dacă l-a văzut pe Harold.</p>
               <p>         Craddock oftă. Apucă informaţiile despre Cedric. Şi acestea erau negative, deşi un taximetrist îşi amintea vag că ar fi dus, în ziua aceea, la Paddington un client asemănător omului acesta. Pantaloni murdari şi o coamă de păr. Se plângea şi înjura creşterea tarifelor”.</p>
               <p>         — Şi aici este protocolul despre verificarea datelor privitoare la Alfred, spuse Wetherall.</p>
               <p>         O anumită nuanţă în vocea sa îl determină pe Craddock să ridice privirea şi să se uite aspru la el. Wetherall avea înfăţişarea mulţumită a unui om care pusese deoparte, pentru sfârşit, o delicatesă.</p>
               <p>         În primul rând, rezultatul anchetei era nemulţumitor. Alfred locuia singur, venea şi pleca la ore neregulate. Vecinii săi nu erau curioşi şi apoi erau salariaţi, lipsind aproape toată ziua de acasă. Wetherall îşi puse degetul cel mare pe porţiunea finală a protocolului.</p>
               <p>         Sergentul Leakie, care era însărcinat cu descoperirea furturilor de camioane, se oprise la o cârciumă – haltă a camioanelor pe drumul Waddington-Brackkampton şi observase pe anumiţi şoferi. La o masă, în apropierea sa, îl avea pe Chick Evans care – de reţinut – aparţinea bandei lui Dicky Rogers. Lângă el se aşezase Alfred Crackenthorpe, pe care îl cunoştea dinvedere, întrucât el trebuise să apară ca martor în cazul Dicky Rogers. Sergentul se întrebase ce puteau pune la cale cei doi. Ora – 21:30, vineri, 20 decembrie. Câteva minute mai târziu, Alfred Crackenthorpe se urcase într-un autobuz şi dispăruse în direcţia Brackhampton. William Baker, funcţionarul de la bariera de control al biletelor de călătorie din gara Brackhampton, perforase tichetul unui domn, care, după înfăţişare, putea semăna cu unul din fraţii Crackenthorpe. Era cam în jurul plecării trenului de 23:55 spre Paddington. Îşi amintea data, deoarece, în aceeaşi zi, o doamnă în vârstă pretinsese că ar fi văzut pe cineva ucis într-un tren de după-amiază.</p>
               <p>         — Alfred? spuse Craddock, în timp ce punea jos protocolul. Alfred? Ciudat!</p>
               <p>         — Totul se potriveşte, accentuă Wetherall.</p>
               <p>         Craddock îl aprobă. Da, Alfred circulase cu trenul de 16:33 spre Brackhampton şi omorâse pe cineva. Apoi se putuse întoarce cu autobuzul. Dacă se urcase la 21:30 într-un autobuz spre Brackhampton, putuse înlătura cadavrul de lângă terasamentul de cale ferată, îl băgase în sarcofag şi, din Brackhampton, cu trenul de 23:55 se întorsese la Londra.</p>
               <p>         — Alfred? repetă Craddock gânditor.</p>
               <p>         Familia Crackenthorpe se adunase la Rutherford Hall. Harold şi Alfred veniseră din Londra. Domnea un zumzet de glasuri şi tonul era cât se poate de iritat.</p>
               <p>         Fără să i se fi cerut, Lucy pregătise un cocteil într-o carafă şi se îndrepta spre bibliotecă. Vocile se auzeau clar din hol. Lucy pricepu că cele mai mari reproşuri i se aduceau Emmei.</p>
               <p>         — Este numai şi numai greşeala ta, Emma, striga Harold mânios. Nu înţeleg cum de ai putut fi atât de mioapă şi necugetată. Dacă n-ai fi predat scrisoarea Scotland Yardului toate aceste neplăceri nu s-ar fi abătut asupra noastră…</p>
               <p>         Alfred, care avea o voce mai subţire, zise:</p>
               <p>         — Pesemne n-ai fost în toate minţile!</p>
               <p>         — Nu săriţi aşa la ea! interveni Cedric. Ce s-a întâmplat, s-a întâmplat. Situaţia ar fi mult mai proastă, dacă poliţia o identifică pe răposata din sarcofag drept Marţine şi noi am fi tăcut că primisem veşti de la ea.</p>
               <p>         — Ai vorbit cum trebuie, Cedric, îl înfruntă Harold supărat. Tu nu ai fost în ţară pe 20 decembrie. Dar pentru Alfred şi mine însumi este extrem de neplăcut. Din fericire, îmi pot, cel puţin, reaminti unde am fost în după-amiaza aceea şi ce am făcut.</p>
               <p>         — Nici nu mă mir că poţi, remarcă Alfred. Dacă te pregătiseşi pentru o crimă, Harold, atunci ţi-ai fi asigurat, cu toată grija, bineînţeles, un alibi.</p>
               <p>         — Sunt convins că nu eşti în această situaţie fericită, răspunse rece Harold.</p>
               <p>         — Hai să-i punem punct! strigă Emma. Bineînţeles că niciunul dintre voi nu a omorât femeia!</p>
               <p>         — Şi cu asta să ştii: pe 20 nu am fost în străinătate, declară Cedric. Şi la poliţie se cunoaşte. Aşadar, suspiciunea planează asupra tuturor.</p>
               <p>         — Dacă Emma n-ar fi fost…</p>
               <p>         — N-o mai luaţi iar de la început! ţipă Emma.</p>
               <p>         În clipa aceasta, doctorul Quimper ieşi în hol din cabinet în care îi ţinuse de urât bătrânului domn Crackenthorpe. Privirea i se opri asupra carafei din mâna Lucyei.</p>
               <p>         — Ce este asta? Cocteil pentru serbarea de azi?</p>
               <p>         — Mai degrabă, petrol pe talazurile furtunoase, agitate. Se înfruntă furioşi dând vina unul pe altul.</p>
               <p>         — Îşi aruncă în cap unul altuia vina?</p>
               <p>         — În principal, Emma e învinuită.</p>
               <p>         Doctorul Quimper îşi ridică sprâncenele.</p>
               <p>         — Emma? repetă el. Îi luă din mână carafa lui Lucy, deschise uşa de la bibliotecă şi intră.</p>
               <p>         — Bună seara!</p>
               <p>         — Ah, doctorul Quimper! Am o vorbă cu dumneata, strigă Harold tare, supărat. Aş vrea să ştiu la ce v-aţi gândit când v-aţi amestecat într-o chestiune particulară a familiei şi aţi sfătuit-o pe sora mea să informeze Scotland Yardul despre scrisoare?</p>
               <p>         Doctorul Quimper rosti calm:</p>
               <p>         — Domnişoara Crackenthorpe mi-a cerut sfatul şi eu i l-am dat. După opinia mea, a procedat absolut corect.</p>
               <p>         Lucy oftă şi închise uşa, când o voce din spate o strigă:</p>
               <p>         — Fată!</p>
               <p>         Era, fără îndoială, formula de adresare a bătrânului domn Crackenthorpe. El privea prin uşa cabinetului pe undeva, prin spatele Lucyei.</p>
               <p>         Lucy se întoarse cam fără tragere de inimă.</p>
               <p>         — Da, domnule Crackenthorpe?</p>
               <p>         — Ce avem în seara asta la cină? Aş dori curry. Ştiţi să faceţi un curry bun. De mult n-am mai servit curry.</p>
               <p>         — Dar…</p>
               <p>         — Vreau un curry frumos, fierbinte, aţi înţeles?</p>
               <p>         — Desigur, domnule Crackenthorpe. O să-l primiţi.</p>
               <p>         — Foarte bine. Sunteţi o fată bună, Lucy. Aveţi grijă de mine… şi eu voi avea grijă de dumneata.</p>
               <p>         Lucy se întoarse la bucătărie. Voise să pregătească fricasée de pasăre, dar întrerupse operaţia şi adună cele necesare pentru un curry. Auzi uşa casei trântindu-se. Pe fereastră, îl zări pe doctorul Quimper ieşind mânios, urcându-se în maşină şi plecând.</p>
               <p>         Lucy oftă. Simţea lipsa băieţilor. Şi într-un fel, îi lipsea şi Bryan.</p>
               <p>         Deci aşa. Se concentră şi începu să prăjească ciupercile.</p>
               <p>         În orice caz, familia trebuia să aibă o cină excelentă.</p>
               <p>         Hrană pentru animalele de pradă!</p>
               <p>         Era cu puţin înainte de ora trei dimineaţa, când doctorul Quimper îşi băgă maşina în garaj. Arăta foarte obosit. Doamna Josh Simpkins dăruise familiei sale, compuse deja din opt membri, o pereche de gemeni sănătoşi, înlegătură cu sosirea cărora tatăl nu manifestase nici un entuziasm. Doctorul Quimper urcă scara spre dormitorul său şi tocmai începuse să se dezbrace când sună telefonul.</p>
               <p>         Blestemă şi ridică receptorul.</p>
               <p>         — Aici e Lucy Eyelesbarrow de la Rutherford Hall. Cred că ar fi bine să veniţi imediat. Cineva pare să se fi îmbolnăvit.</p>
               <p>         — Îmbolnăvit? Cum? Ce simptome prezintă?</p>
               <p>         Lucy le înşiră.</p>
               <p>         — Sosesc imediat. Între timp… Îi dădu instrucţiuni, îşi apucă din nou hainele. Aşeză unele şi altele în trusa sa medicală şi coborî în grabă spre maşină.</p>
               <p>         Trei ore mai târziu, doctorul şi Lucy – amândoi destul de marcaţi – stăteau la masa din bucătărie şi beau cafea tare.</p>
               <p>         — Ah! Doctorul Quimper îşi goli ceaşca şi o aşeză cu un clinchet pe farfurioară. Simţeam nevoia de aşa ceva. Acum, domnişoară Eyelesbarrow, să revenim la problemă!</p>
               <p>         Lucy îl privi. Oboseala i se citea clar pe figură. Acum părea mai în vârstă de 44 de ani, tâmplele erau încărunţite şi sub ochi îi observă cearcăne negre.</p>
               <p>         — După câte îmi dau seama, spuse doctorul, sunteţi acum în afară de orice pericol. Dar cum s-a întâmplat? Asta aş vrea să ştiu. Cine a gătit?</p>
               <p>         — Eu, spuse Lucy.</p>
               <p>         — Şi din ce era compusă cina?</p>
               <p>         — Supă de ciuperci, pui şi orez pentru curry, pudding. Şi, în final, ficat de pasăre în aspic „Canapés Diane”.</p>
               <p>         — Foarte bine. Să începem cu supa de ciuperci. Bănuiesc că era dintr-o conservă.</p>
               <p>         — Nici vorbă. Eu am făcut-o.</p>
               <p>         — Aţi făcut-o? Din ce?</p>
               <p>         — 450 grame de ciuperci, supă de pasăre, lapte, rântaş şi zeamă de lămâie.</p>
               <p>         — După astea, s-ar putea spune că trebuie să fi fost ciupercile.</p>
               <p>         — N-au fost ciupercile. Şi eu însămi am mâncat supă şi mă simt bine.</p>
               <p>         — Da, vă simţiţi bine. Nu am uitat.</p>
               <p>         Lucy se înroşi.</p>
               <p>         — Dacă, cumva, credeţi…</p>
               <p>         — Nu cred. Sunteţi o fată neobişnuit de inteligentă. Dacă credeam ce v-aţi gândit că trebuia să cred, atunci aţi fi stat, de asemenea, acum, gemând în pat. Dar sunt foarte exact informat despre dumneavoastră. Mi-am dat osteneala să obţin date.</p>
               <p>         — De ce aţi făcut asta?</p>
               <p>         Buzele doctorului Quimper desenară o linie îngustă.</p>
               <p>         — Deoarece consider necesar să fiu informat despre oamenii care vin aici şi se angajează. Sunteţi o tânără cu un bun renume şi v-aţi luat slujba asta, întrucât trebuie să vă câştigaţi existenţa. Şi se pare că n-aţi mai avut niciodată vreo legătură cu familia Crackenthorpe. Totodată, nu sunteţi nici prietena luiCedric, nici a lui Harold, nici a lui Alfred, care să ajute la comiterea unei afaceri murdare.</p>
               <p>         — Chiar credeţi…</p>
               <p>         — Cred o mulţime, spuse doctorul Quimper. Dar trebuie să fiu prevăzător. Asta este partea cea mai proastă în profesia unui medic. Dar să continuăm: pui cu orez şi curry. Din astea aţi mâncat?</p>
               <p>         — Nu. Când găteşti curry, trebuie gustat destul de mult din el, nu? Aşa că, natural, am gustat din el. De altfel am mâncat supă şi ceva pudding.</p>
               <p>         — Cum aţi servit puddingul?</p>
               <p>         — În porţii.</p>
               <p>         — Câte vase s-au spălat deja?</p>
               <p>         — Toate vasele sunt spălate şi puse la locul lor.</p>
               <p>         Doctorul Quimper gemu.</p>
               <p>         — Puteţi fi extrem de zeloasă, zise el.</p>
               <p>         — Da, după cum evoluează lucrurile, văd şi eu, dar mă tem că, acum, nu mai este nimic de schimbat.</p>
               <p>         — V-a mai rămas vreun rest din ceva?</p>
               <p>         — Într-un castron, care se află în cămară, mai e ceva curry. Am vrut să folosesc restul pentru o supă de curry în seara aceasta. Mai e şi ceva supă de ciuperci, dar nici un alt fel de mâncare.</p>
               <p>         — Voi lua cu mine curry şi supa. Cum stăm cu „Shutney”?</p>
               <p>         — Condimentele se află într-unul din vasele de lut.</p>
               <p>         — Şi pe acesta aş vrea să-l iau.</p>
               <p>         Se ridică.</p>
               <p>         — Mă duc acum sus să văd cum se mai simt. Ar putea să nu mănânce nimic până mâine? Şi să-i vedeţi, din când în când, pe toţi? La ora opt, trimit o soră medicală, care va primi instrucţiuni precise de la mine.</p>
               <p>         — Vă rog, spuneţi-mi deschis: credeţi că este vorba de o intoxicaţie alimentară sau… chiar de o otrăvire?</p>
               <p>         — La asta v-am răspuns deja. Medicii nu trebuie să creadă, ci să fie siguri. Dacă analiza resturilor de mâncare oferă un rezultat pozitiv, atunci pot întreprinde măsuri corespunzătoare. Altfel…</p>
               <p>         — Altfel? repetă Lucy.</p>
               <p>         Doctorul Quimper îi puse mâna pe umăr.</p>
               <p>         — Aveţi grijă mai ales de doi bolnavi, o rugă el, de Emma… Nu vreau să i se întâmple ceva…</p>
               <p>         Vocea lui vibra de tulburare pe care nu o ascunse.</p>
               <p>         — Ea nici nu a început încă să-şi trăiască, cu adevărat, viaţa, zise el. Şi oameni ca Emma Crackenthorpe sunt sarea pământului. Emma… Înseamnă mult pentru mine. Însă nu i-am spus-o, dar am să i-o spun. Aveţi grijă de Emma!</p>
               <p>         — Puteţi fi liniştit! răspunse Lucy.</p>
               <p>         — Şi mai aveţi grijă de bătrân! N-aş putea afirma că-l preţuiesc, în mod deosebit, ca om, dar el este acum pacientul meu şi nu vreau să îngădui să i se facă vânt de pe lumea asta, pentru ca unul sau altul dintre amărâţii săi fii –chiar dacă nu toţi trei sunt în aceeaşi oală – să-i moştenească averea.</p>
               <p>         Îi aruncă o privire amuzată.</p>
               <p>         — O, Doamne! exclamă el. M-a luat gura pe dinainte. Dar deschideţi bine ochii şi mai ales: ţineţi-vă gura! Sunteţi o fată înţelegătoare şi aţi priceput.</p>
               <p>         Inspectorul Bacon făcu o mină consternată.</p>
               <p>         — Arsenic? repetă el. Arsenic?</p>
               <p>         — Da. A fost în curry. Aici este restul de curry. Puneţi-i şi pe oamenii dumneavoastră să-l analizeze. Eu am cercetat, doar rapid, o mică probă, dar rezultatul este neîndoielnic.</p>
               <p>         — Aşadar un ucigaş s-a pus pe otrăvit?</p>
               <p>         — Aşa se pare, răspunse sec doctorul Quimper.</p>
               <p>         — Şi sunt cu toţi bolnavi, spuneţi… cu singura excepţie a domnişoarei Eyelesbarrow?</p>
               <p>         — Cu unica excepţie a domnişoarei Eyelesbarrow.</p>
               <p>         — Asta pare în defavoarea ei…</p>
               <p>         — Ce motiv ar putea avea?</p>
               <p>         — Poate un fel de dereglare mintală, se gândi Bacon.</p>
               <p>         — Domnişoara Eyelesbarrow nu este dezechilibrată. Din punct de vedere medical, e la fel de sănătoasă ca mine sau dumneata. Dacă a pus arsenic în curry, atunci trebuie să aibă un motiv. De altfel, fiind o tânără extrem de inteligentă, s-ar fi ferit foarte mult să rămână singura persoană care să nu prezinte simptomele de otrăvire. Ar fi făcut ca un ucigaş inteligent: ar fi gustat puţin din curry-ul cel otrăvit şi apoi ar fi exagerat simptomele.</p>
               <p>         — Atunci n-aţi fi fost în stare să le constataţi?</p>
               <p>         — Că ea ar fi îngurgitat mai puţină otravă decât ceilalţi? Probabil că nu. Oamenii nu reacţionează la otrăvuri cu toţii la fel. Aceeaşi cantitate poate, după împrejurări, să-i afecteze pe unii mai mult decât pe alţii. Fireşte, continuă doctorul Quimper, amuzându-se, când pacientul e deja mort, se poate destul de exact stabili câtă otravă a înghiţit.</p>
               <p>         — Deci aşa ar putea fi… Începu inspectorul Bacon şi făcu o pauză, ca şi cum vroia să-şi adune gândurile. Deci aşa ar putea fi… ca un membru al familiei să pretindă că e mai bolnav decât în realitate. Cineva, care afirmă că e la fel de bolnav ca ceilalţi ca să nu trezească nici o suspiciune? Cum e în acest caz?</p>
               <p>         — Gândul ăsta mi-a venit şi mie. De aceea v-am informat despre situaţie. Mai departe ea se află, acum, în mâinile dumneavoastră. Am instalat acolo o soră medicală în care am încredere, dar, normal, nu se poate afla, în acelaşi timp peste tot. După părerea mea, nimeni nu a înghiţit atât de multă otravă ca să fie în pericol de a muri.</p>
               <p>         — Adică, ucigaşul a făcut o greşeală?</p>
               <p>         — Nu. Mi se pare mai probabil ca el să fi pus atâta arsenic în curry cât să lase aparenţa unei intoxicaţii alimentare, care putea fi atribuită uşor ciupercilor. Întotdeauna, oamenii au ideea fixă că ar suferi după urma otrăvirii cu ciuperci. Apoi, sunt posibile înrăutăţirea stării unei persoane şi decesul acesteia.</p>
               <p>         — Deoarece el i-a dat persoanei respective o a doua doză?</p>
               <p>         Medicul încuviinţă.</p>
               <p>         — De aceea v-am adus imediat la cunoştinţă şi am trimis o soră acolo.</p>
               <p>         — Ştie despre arsenic?</p>
               <p>         — Sigur că ştie. De asemenea, domnişoara Eyelesbarrow. Ele trebuie să ştie cel mai bine ce au de făcut, dar, dacă aş fi în locul dumneavoastră, le-aş declara-o foarte clar tuturor că suferă de pe urma otrăvirii cu arsenic. Asta i-ar produce, fără doar şi poate, ucigaşului o spaimă groaznică. Altfel, el nu se va lăsa până nu-şi va duce la bun sfârşit planul său. El se bazează, pesemne, pe teoria intoxicaţiei alimentare.</p>
               <p>         Sună telefonul de pe biroul inspectorului. Luă receptorul.</p>
               <p>         — Da, daţi-mi legătura! Îi spuse lui Quimper: Sora dumneavoastră medicală e la aparat. Da… Alo? Aici inspectorul Bacon… Ce spuneţi? O recidivă mai gravă? … Da… Doctorul Quimper este lângă mine… Dacă doriţi să vorbiţi cu el…</p>
               <p>         Îi întinse receptorul doctorului.</p>
               <p>         — Aici Quimper… Aha… Da… Corect… Da, continuaţi. Sosim imediat.</p>
               <p>         Aşeză receptorul în furcă şi se întoarse spre Bacon.</p>
               <p>         — Cine e?</p>
               <p>         — Alfred, răspunse doctorul Quimper. Şi a murit.</p>
            </div>
            <div type="div2">
               <head>         Capitolul XX</head>
               <p>         Vocea lui Craddock la telefon suna neîncrezătoare:</p>
               <p>         — Alfred? spuse el. Alfred?</p>
               <p>         Bacon răspunse:</p>
               <p>         — Nu v-aţi aşteptat la asta?</p>
               <p>         — Nu, absolut deloc. În realitate, tocmai vroiam să-l arestez sub prezumţia de omucidere.</p>
               <p>         — Am auzit că ar fi fost recunoscut de funcţionarul care perfora biletele în Brackhampton. Lucrurile stăteau prost cu el. Se părea, într-adevăr, că-l depistasem pe făptaş.</p>
               <p>         — Da, spuse Craddock fără vlagă. Şi ne-am înşelat.</p>
               <p>         Amândoi tăcură o clipă. Apoi Craddock întrebă:</p>
               <p>         — Era, totuşi, o soră medicală în casă. Cum de s-a putut întâmpla?</p>
               <p>         — Nu i se poate reproşa nimic. Domnişoara Eyelesbarrow era complet epuizată şi a trebuit să se întindă o clipă. Sora avea acum cinci pacienţi de îngrijit. Pe bătrân, Emma, Cedric, Harold şi Alfred. Nu putea fi peste tot în acelaşi timp. Se pare că bătrânul domn Crackenthorpe făcea mare gălăgie. Zicea că moare. S-a dus la el, l-a liniştit, s-a întors în bucătărie şi i-a dus lui Alfred nişte ceai cu zahăr. El l-a băut şi apoi s-a întâmplat.</p>
               <p>         — Din nou arsenic?</p>
               <p>         — Aşa se pare. Desigur ar fi putut fi o recidivă, dar Quimper nu crede şi Johnstone îl susţine.</p>
               <p>         — Dar Alfred a trebuit să fie, cu adevărat, victima? zise Craddock neconvingător.</p>
               <p>         — Vreţi să spuneţi că, în timp ce moartea lui Alfred nu-i aduce nimănui nimic, decesul bătrânului le-ar fi adus foloase tuturor? Poate a fost o eroare… poate că cineva a crezut că ceaiul e destinat moşneagului.</p>
               <p>         — E sigur că otrava i-a fost administrată în felul acesta?</p>
               <p>         — Nu, nu e sigur. Sora le-a spălat pe toate, aşa cum e obişnuită: farfurii, linguri, căni de ceai şi aşa mai departe. Dar asta pare să fi fost singura posibilitate de a i se da otravă victimei.</p>
               <p>         — Asta înseamnă, spuse Craddock gânditor, că, în mod clar, unul dintre pacienţi nu era aşa de bolnav ca ceilalţi, că s-a folosit de prilej şi a introdus otrava în ceaşcă.</p>
               <p>         — Gluma asta o s-o dezlegăm acum, spuse inspectorul Bacon furios. Am trimis două sore medicale acolo, pe lângă domnişoara Eyelesbarrow şi am deplasat şi doi oameni de-ai mei la Rutherford Hall. Veniţi?</p>
               <p>         — Cât pot de repede.</p>
               <p>         Lucy Eyelesbarrow veni prin hol să-l întâmpine pe inspectorul Craddock. Arăta palidă şi afectată.</p>
               <p>         — Aţi trecut prin clipe grele, spuse Craddock.</p>
               <p>         — Mi se pare un coşmar care nu mai ia sfârşit, răspunse Lucy. Noapteatrecută chiar am crezut că vor muri cu toţii.</p>
               <p>         — În ce priveşte acest curry…</p>
               <p>         — În el a fost otrava?</p>
               <p>         — Da, a fost amestecat cu arsenic.</p>
               <p>         — Dacă aşa stau lucrurile, atunci trebuie să fie unul din familie.</p>
               <p>         — Nu există nici o altă posibilitate?</p>
               <p>         — Nu. Am pregătit acest nefericit curry, în primul rând, foarte târziu – după ora şase – deoarece domnul Crackenthorpe îl ceruse insistent. Şi a trebuit să deschid o nouă cutie cu praf de curry. Aşadar nu se putea întâmpla nimic. Bănuiesc… curry a ascuns gustul.</p>
               <p>         — Arsenicul nu are gust, răspunse Craddock cam distrat. Şi cum stăm acum cu prilejul? Cine dintre ei ar fi avut posibilitatea să ajungă la curry, înainte ca acesta să fie servit?</p>
               <p>         Lucy rămase pe gânduri.</p>
               <p>         — Situaţia se prezintă astfel: oricine s-ar fi putut strecura în bucătărie, în timp ce eu puneam masa în sufragerie.</p>
               <p>         — Înţeleg. Cine era, aşadar, în casă? Bătrânul domn Crackenthorpe, Emma, Cedric…</p>
               <p>         — Harold şi Alfred. Veniseră după-amiaza de la Londra. Da, şi Bryan… Bryan Eastley, dar el a plecat cu puţin înainte de cină. Trebuia să se întâlnească cu cineva la Brackhampton.</p>
               <p>         Craddock spuse gânditor:</p>
               <p>         — Aceasta seamănă cu îmbolnăvirea bătrânului de Crăciun. Quimper a bănuit atunci că ar fi fost otrăvire cu arsenic. Noaptea trecută, toţi păreau la fel de bolnavi?</p>
               <p>         Lucy stătu să reflecteze.</p>
               <p>         — Mi se pare că bătrânului domn Crackenthorpe i-a fost cel mai rău. Doctorul Quimper şi-a dat îngrozitor de multă osteneală cu el. Cedric a făcut mare caz de asta. Se ştie că întotdeauna se comportă aşa oamenii puternici, sănătoşi.</p>
               <p>         — Şi Emma?</p>
               <p>         — I-a fost destul de rău.</p>
               <p>         — Nu înţeleg, spuse Craddock. De ce Alfred?</p>
               <p>         — Dacă Alfred trebuia să fie acela? repetă Lucy gânditoare.</p>
               <p>         — Şi eu m-am întrebat.</p>
               <p>         — Nu pare să aibă sens.</p>
               <p>         — Dacă aş putea găsi doar motivul pentru toate aceste evenimente, spuse Craddock. Ceva pare să nu se potrivească. Femeia strangulată din sarcofag era văduva lui Edmund Crackenthorpe. Trebuie, oricum, să acceptăm asta căci s-a dovedit destul de sigur. Trebuie să existe o legătură între moartea ei şi otrăvirea lui Alfred. Soluţionarea e necesar s-o căutăm în interiorul familiei. Chiar dacă se presupune că unul dintre ei e bolnav mintal, asta nu ne ajută prea mult.</p>
               <p>         — Nu, îi întări spusele Lucy.</p>
               <p>         — Fiţi atentă! o preveni Craddock. Nu uitaţi că aici, în casă, acţionează un ucigaş. Unul dintre pacienţii dumneavoastră e probabil mai puţin bolnavdecât lasă impresia.</p>
               <p>         După ce Craddock a plecat, Lucy urcă încet la etaj. Când trecu pe lângă camera bătrânului domn Crackenthorpe, o voce rugătoare şi, în acelaşi timp, slăbită de boală strigă:</p>
               <p>         — Fată… fată! Dumneata eşti? Intraţi!</p>
               <p>         Lucy intră în cameră.</p>
               <p>         Domnul Crackenthorpe stătea în pat, rezemat de o grămadă de perne. Pentru un bolnav, după părerea lui Lucy, arăta curios de bine dispus.</p>
               <p>         — Întreaga casă e plină de afurisite sore medicale, începu domnul Crackenthorpe. Se învârt pe aici, îşi dau aere, îmi iau temperatura, nu-mi dau să mănânc ce mi-ar plăcea şi întreaga poveste va costa o grămadă serioasă de bani. Spuneţi-i lui Emma să le expedieze de aici. Trebuie să aveţi grijă de mine, asta-i de ajuns.</p>
               <p>         — Toţi sunt bolnavi, domnule Crackenthorpe, răspunse Lucy. E imposibil să am grijă de fiecare.</p>
               <p>         — Ciuperci, spuse domnul Crackenthorpe. Lucruri blestemat de periculoase. Supa a fost, cea din seara trecută. Dumneata ai făcut-o, adăugă plin de reproş.</p>
               <p>         — Ciupercile au fost în ordine, domnule Crackenthorpe.</p>
               <p>         — Nu vă dojenesc, Lucy, nu, nu vă dojenesc. Aşa ceva s-a mai întâmplat. O ciupercă mizerabilă se amestecă printre celelalte şi uite ce se întâmplă. Nimeni nu ştie de la ce… Sunteţi o fată curajoasă. N-aţi face-o niciodată cu intenţie. Ce-i cu Emma?</p>
               <p>         — Se simte mai bine în după-amiaza asta.</p>
               <p>         — Şi Harold?</p>
               <p>         — Şi el e mai bine.</p>
               <p>         — Dar cum? Alfred a dat ortul popii?</p>
               <p>         — Nimeni nu trebuia să vă povestească asta, domnule Crackenthorpe.</p>
               <p>         Acesta râse. Era un râs ca un nechezat, cât se poate de amuzat.</p>
               <p>         — Aud totul, spuse el. Ei nu-i pot ascunde bătrânului nimic, dar încearcă. Aşadar, Alfred a murit? Cel puţin, acum, el nu mă mai poate stoarce de bani şi nu mai primeşte nimic din capital. Toţi aşteaptă ca să mor. În special, Alfred stătea la pândă. Acum e mort. Mi se pare o glumă bună.</p>
               <p>         — Nu s-ar cuveni să vorbiţi aşa, domnule Crackenthorpe, zise Lucy serioasă. Nu este frumos din partea dumneavoastră.</p>
               <p>         Domnul Crackenthorpe râse din nou.</p>
               <p>         — Le voi supravieţui tuturor, cârâi el. Veţi vedea, Lucy, veţi vedea!</p>
               <p>         Lucy se duse în camera ei, luă dicţionarul şi citi ce scria în dreptul cuvântului „Tontine”. Gânditoare, închise cartea şi rămase uitându-se fix în faţă.</p>
               <p>         — Nu înţeleg de ce doriţi să vorbiţi cu mine, spuse supărat doctorul Morris.</p>
               <p>         — Cunoaşteţi de mult timp familia Crackenthorpe, i se adresă inspectorul Craddock.</p>
               <p>         — Da. I-am cunoscut pe toţi. Îmi aduc încă bine aminte de bătrânulJosiah. Era un mare zgârie-brânză, dar un om abil. A făcut o mulţime de bani. Îl privi cercetător, pe sub sprâncenele stufoase, pe inspectorul Craddock. L-aţi crezut, deci, pe prostul ăsta de Quimper. Doctorii ăştia tineri, zeloşi! Ce idei mai au cu toţii! Lui Quimper i-a intrat în cap că cineva ar fi încercat să-l otrăvească pe Luther Crackenthorpe. Prostii! Sigur, avea deranjamente stomacale. I le-am tratat. Accesele nu erau frecvente şi nu aveau nimic deosebit.</p>
               <p>         — Doctorul Quimper părea să fie de altă părere.</p>
               <p>         — De altă părere? repetă doctorul Morris supărat. Ar trebui să recunosc o otrăvire cu arsenic, totuşi, dacă aş vedea-o.</p>
               <p>         — Mulţi medici foarte bine cotaţi n-au recunoscut-o, accentuă Craddock. În repetate rânduri, conform ordinelor, oameni au fost dezgropaţi, fără ca medicilor care îi îngrijiseră să le treacă vreo clipă prin cap ideea că aceştia ar fi putut fi otrăviţi. Şi erau cu toţii doctori cu prestigiu.</p>
               <p>         — Bine, admise doctorul Morris. Ziceţi aşadar că aş fi putut să mă înşel. Acum, nu cred că m-am înşelat. Tăcu o clipă şi apoi continuă: Cine ar fi făcut-o, după părerea lui Quimper… dacă a fost, într-adevăr, vorba despre o otrăvire cu arsenic?</p>
               <p>         — Asta nu ştie, răspunse Craddock. Dar şi-a făcut nişte convingeri. În fine, există, totuşi, foarte mulţi bani la mijloc.</p>
               <p>         — Da, ştiu. Şi îi vor primi abia la moartea lui Luther Crackenthorpe. Toţi au, de asemenea, mare nevoie de ei. E adevărat, dar asta nu înseamnă că vor să-l omoare pe bătrân ca să pună mâna pe bani.</p>
               <p>         — Nu, neapărat, fu de acord inspectorul Craddock.</p>
               <p>         — În orice caz, spuse doctorul Morris, principiul meu este să nu manifest nici o suspiciune fără un motiv întemeiat. Recunosc că ceea ce tocmai mi-aţi povestit m-a zguduit. Aparent arsenic în cantitate mare. Dar tot nu pricep de ce aţi venit la mine. Tot ceea ce vă pot spune e că eu nu am avut această bănuială. Poate că ar fi trebuit să fiu bănuitor. Poate că ar fi trebuit să iau mai în serios dereglările digestive ale lui Luther Crackenthorpe. Dar a trecut mult timp de atunci.</p>
               <p>         — Desigur, îl aprobă Craddock. Ceea ce aş dori e să-mi povestiţi ceva mai multe despre familia Crackenthorpe. Se găsesc pe undeva, prin însemnările dumneavoastră, afecţiuni mintale, oarecare ciudăţenii?</p>
               <p>         — Nu mă mir că-mi puneţi această întrebare, răspunse doctorul Morris. Acum, bătrânul Josiah era pe deplin sănătos din punct de vedere mintal. Soţia lui era nevropată, înclinată spre deprimare. A murit curând după naşterea celui de-al doilea fiu. Aş putea spune că Luther a moştenit de la ea o anumită nestatornicie. Ca tânăr a fost ca toţi, dar se certa permanent cu tatăl său. Acesta s-a simţit decepţionat şi cred că Luther a suferit din cauza asta şi a încercat să pătrundă cu gândul „de ce” până ce i-a devenit o obsesie. Lucru care s-a repercutat şi asupra propriei sale căsnicii. Aţi observat deja că simte o puternică aversiune faţă de fiii săi. Şi-a iubit fetele, pe Emma, ca şi pe Edie, care a murit.</p>
               <p>         — De ce îşi detestă fiii aşa de tare?</p>
               <p>         — Despre asta ar trebui să întrebaţi pe unul dintre aceşti psihiatrii careau ajuns azi la modă. Eu bănuiesc că Luther suferă de anumite complexe de inferioritate, determinate de situaţia sa financiară. El primeşte un venit, dar nu se poate, în nici un fel, atinge de capital. Dacă ar avea puterea să le împartă moştenirea fiilor săi, probabil nu i-ar urî atât. Conştiinţa că nu deţine nici o putere în această privinţă i-a produs un anume simţământ de umilinţă.</p>
               <p>         — De aceea se bucură aşa de mult la gândul că le-ar supravieţui tuturor, rosti inspectorul Craddock.</p>
               <p>         — E posibil. Ar putea fi şi rădăcina zgârceniei sale. Cred că, din venitul său considerabil, a pus deoparte o sumă uriaşă.</p>
               <p>         Inspectorului Craddock i-a venit o nouă idee:</p>
               <p>         — Probabil i-a lăsat cuiva prin testament economiile sale. În orice caz, asta are dreptul s-o facă.</p>
               <p>         — Da, poate, dar Dumnezeu poate şti cui i-a lăsat el banii. Poate Emmei. Dar mă îndoiesc. Ea va primi partea sa din capitalul bunicului. Probabil şi-a lăsat economiile nepotului, Alexander.</p>
               <p>         — Ţine foarte mult la el? întrebă Craddock.</p>
               <p>         — Aşa am avut impresia. El este şi copilul fetei lui, nu al unui fiu. Asta poate reprezenta o diferenţă. Avea, de asemenea, o anumită simpatie pentru Bryan Eastley, soţul lui Edie. Fireşte, nu-l cunosc bine pe Bryan, căci, de ani de zile, nu am mai văzut pe nimeni din familie. Dar mi se pare că, după război, mult timp a fost şomer. El posedă calităţile necesare în timp de război: curaj, elan şi înclinaţia de a lăsa viitorul să-ţi hotărască soarta. Nu cred că e statornic. Asta n-o să-l ducă la nimic bun şi o să se lase pe tânjeală.</p>
               <p>         — După câte ştiţi, există la generaţia mai tânără vreun semn de anomalie mintală?</p>
               <p>         — Cedric e un tip excentric. Unul din acei oameni care, prin natură, sunt rebeli. N-aş putea afirma că e complet normal, dar, în fond, cine e cu adevărat? Harold nu are un caracter foarte plăcut, rece, se gândeşte doar la partea lui. Dar anormal? Nici vorbă. Alfred are ceva care-l face să nu meargă pe drumul drept. Întotdeauna s-a purtat aşa. Odată l-am văzut luând bani din cutia milei unui misionar. De aşa ceva era capabil. Dar bietul şmecher e mort acum. N-ar trebui să-l vorbesc de rău.</p>
               <p>         — Şi cum e…zise tărăgănat Craddock… cu Emma Crackenthorpe?</p>
               <p>         — O fată drăguţă, liniştită, dar nu se ştie niciodată ce gândeşte. Are propriile ei păreri şi le păstrează pentru ea. Are mai mult caracter decât s-ar crede după purtarea şi înfăţişarea ei în general.</p>
               <p>         — L-aţi cunoscut şi pe Edmund, fiul care a murit în Franţa?</p>
               <p>         — Da. Era cel mai bun dintre toţi. Un tânăr drăguţ.</p>
               <p>         — Aţi auzit ceva despre faptul că vroia să se căsătorească sau chiar s-a căsătorit cu o franţuzoaică, cu puţin timp înainte de a muri?</p>
               <p>         Doctorul Morris îşi încreţi fruntea:</p>
               <p>         — Parcă auzisem ceva. Dar a trecut mult timp.</p>
               <p>         — Era la începutul războiului, nu-i aşa?</p>
               <p>         — Da. Dar sunt sigur că ar fi regretat, dacă ar fi făcut-o.</p>
               <p>         — E posibil… după cele pe care le ştim acum, zise Craddock.</p>
               <p>         Îi povesti foarte pe scurt despre ceea ce se întâmplase la Rutherford Hall.</p>
               <p>         — Îmi amintesc că am citit în ziare despre o femeie moartă, care fusese ascunsă într-un sarcofag. Dar n-am ştiut că asta s-a petrecut la Rutherford Hall.</p>
               <p>         — Există motive pentru presupunerea că decedata a fost văduva lui Edmund Crackenthorpe.</p>
               <p>         — Asta este extraordinar! Sună mai mult ca dintr-un roman decât ca în viaţa adevărată. Cine putea avea vreun interes s-o ucidă pe sărmană? Adică, ce legătură are asta cu otrăvirea cu arsenic a familiei Crackenthorpe?</p>
               <p>         — Poate, cineva vrea să-şi însuşească întreaga avere pe care Josiah Crackenthorpe a lăsat-o moştenire.</p>
               <p>         — Atunci trebuie să fie unul al dracului de prost, spuse doctorul Morris. Va avea de plătit taxe absurd de mari!</p>
            </div>
            <div type="div2">
               <head>         Capitolul XXI</head>
               <p>         — Ce-i asta? întrebă domnul Crackenthorpe pe un ton dezaprobator.</p>
               <p>         — Supă de carne şi cremă de ouă, smântână şi făină, răspunse Lucy.</p>
               <p>         — Ia-le de aici! porunci domnul Crackenthorpe. Nu mă ating de ele. I-am spus sorei că vreau biftec.</p>
               <p>         — Doctorul Quimper e de părere că, deocamdată, nu aveţi voie biftec, îi replică Lucy.</p>
               <p>         Domnul Crackenthorpe suflă din greu:</p>
               <p>         — În general mi-am revenit şi sunt iar pe deplin sănătos. Mâine mă dau jos din pat. Ce fac ceilalţi?</p>
               <p>         — Domnului Harold îi merge mult mai bine. Se întoarce mâine la Londra.</p>
               <p>         — Bine că scăpăm de el, se exprimă mulţumit domnul Crackenthorpe. Şi Cedric? Există speranţa ca el să se înapoieze, mâine, pe insula lui?</p>
               <p>         — Nu va putea lua avionul aşa curând.</p>
               <p>         — Păcat. Ce face Emma? De ce nu vine la mine?</p>
               <p>         — Zace încă în pat.</p>
               <p>         — Femeile se alintă întotdeauna, spuse domnul Crackenthorpe. Dar dumneata eşti o fată sănătoasă, puternică, adăugă el, lăudând-o. Alergaţi ziua întreagă, aşa-i?</p>
               <p>         — Fac multă mişcare, spuse Lucy.</p>
               <p>         Bătrânul domn Crackenthorpe dădu din cap:</p>
               <p>         — Sunteţi activă. Să nu credeţi că am uitat ce v-am spus recent. Într-o zi, o să vedeţi ceea ce veţi avea de văzut. Nu merge întotdeauna după capul Emmei şi nu le daţi crezare celorlalţi când vă povestesc că sunt un bărbat zgârcit. Sunt econom cu banii mei. Am pus deoparte o sumă frumuşică şi ştiu cui am să i-o dau când va veni vremea.</p>
               <p>         Lucy părăsi în grabă camera şi se făcu că nu vede mâna care încerca s-o ţină pe loc.</p>
               <p>         Tava următoare o primi Emma.</p>
               <p>         — O, mulţumesc mult, Lucy. Mă simt din nou în puteri. Şi mi-e o foame! Acesta este, sigur un semn bun. În timp ce Lucy îi aşeza tava pe genunchii ei, Emma continuă: îmi fac griji din pricina mătuşii. N-aţi mai avut deloc timp să mergeţi s-o vedeţi?</p>
               <p>         — Nu, încă nu. Nu vă faceţi griji, domnişoară Crackenthorpe. Ea ştie că ne este foarte greu acum.</p>
               <p>         — I-aţi telefonat?</p>
               <p>         — Nu. În ultima vreme, nu.</p>
               <p>         — Atunci, vă rog să-i telefonaţi. În fiecare zi. Pentru oamenii în vârstă contează să afle noutăţi.</p>
               <p>         — Sunteţi foarte bună, spuse Lucy.</p>
               <p>         Conştiinţa o cam chinuia, când coborî să aducă următoarea tavă. Grija pentru numeroşii bolnavi din casă o reţinuse complet şi nu mai avusese timpsă se mai gândească şi la altceva. Acum hotărî să-i telefoneze lui Miss Marple, după ce îi va duce tava lui Cedric. Era o singură soră medicală şi Lucy o întâlni pe scară.</p>
               <p>         Cedric, care arăta neobişnuit de aranjat şi curat, stătea în pat şi scria cu râvnă.</p>
               <p>         — Cu ce vă ocupaţi acolo? se interesă Lucy.</p>
               <p>         — Fac planuri, răspunse Cedric. Mă gândesc ce voi începe să fac cu casa şi celelalte, când bătrânul va crăpa. E un domeniu frumuşel, să ştiţi. Încă nu mă pot hotărî dacă să fac singur ceva din ele sau să vând totul, odată, sub formă de parcele. Sunt foarte preţioase pentru scopuri industriale. Casa se potriveşte pentru o clinică sau o şcoală. Mă întreb dacă n-ar trebui mai degrabă să vând jumătate din domeniu şi teren ca apoi banii să-i investesc într-o întreprindere îndrăzneaţă pe cealaltă jumătate de proprietate. Ce părere aveţi?</p>
               <p>         — Încă nu le-aţi moştenit, răspunse Lucy sec.</p>
               <p>         — Dar voi avea proprietatea, spuse Cedric. Ea nu va fi împărţită ca restul; eu primesc totul. Dacă o vând la un preţ decent, obţin capital în mână. Nu este aşadar venit şi nu sunt nevoit să plătesc nici un fel de impozit ridicat. Bani peşin, o mulţime! Gândiţi-vă la asta!</p>
               <p>         — Am crezut întotdeauna că dispreţuiţi banii, remarcă Lucy.</p>
               <p>         — Fireşte că dispreţuiesc banii când nu-i am deloc, cedă Cedric. Acesta e singurul lucru pe care-l poţi face ca să-ţi păstrezi demnitatea. Dar ce fată dulce sunteţi, Lucy! Sau aşa mi se pare fiindcă, de-o bucată de timp, nu am mai văzut femei frumoase?</p>
               <p>         — Probabil, răspunse Lucy.</p>
               <p>         — Tot mai faceţi curăţenie şi strângeţi lucrurile de peste tot?</p>
               <p>         — Cineva se pare că v-a adunat pe dumneavoastră, spuse Lucy privindu-l.</p>
               <p>         — Da, afurisita de soră, zise Cedric. A avut loc constatarea cauzei decesului lui Alfred? Ce a reieşit?</p>
               <p>         — A fost amânată, spuse Lucy.</p>
               <p>         — Poliţia este prevăzătoare. Otrăvirea asta te calcă pe nervi. Nu credeţi? Păziţi-vă să nu vi se întâmple nimic, draga mea.</p>
               <p>         — Mă păzesc.</p>
               <p>         — Alexander s-o fi întors la şcoală?</p>
               <p>         — Cred că se mai află încă la familia Stoddart-West. După câte ştiu, şcoala începe abia poimâine.</p>
               <p>         Înainte să-şi ia prânzul, se duse la telefon şi o sună pe Miss Marple.</p>
               <p>         — Îmi pare îngrozitor de rău că n-am putut veni la dumneavoastră. Dar am avut, cu adevărat, prea multe de făcut.</p>
               <p>         — Bineînţeles, draga mea, bineînţeles. În afară de aceasta, momentan, nu mai întreprindem nimic. Trebuie să aşteptăm.</p>
               <p>         — Da. Dar ce aşteptăm?</p>
               <p>         — Elspeth McGillicuddy ar trebui să se întoarcă cât de curând, răspunse Miss Marple. I-am scris, ea ar putea imediat să ia avionul şi să vină, căci este de datoria sa. Aşa că nu-ţi fă griji, draga mea,. Vocea îi suna blândă şiliniştitoare.</p>
               <p>         — Deci nu credeţi… Începu Lucy, dar se opri.</p>
               <p>         — Că nu vor mai fi decese? Să sperăm că nu, draga mea, dar nu se ştie niciodată. Adică, atunci când cineva este cu adevărat rău… În spatele a tot ceea ce se întâmplă, trebuie să se ascundă multă răutate.</p>
               <p>         — Sau nebunie.</p>
               <p>         — Ştiu că, mai nou, lucrul aşa e definit. Dar eu nu sunt de această părere.</p>
               <p>         Lucy puse receptorul la loc şi se duse în bucătărie să mănânce de prânz. Doamna Kidder, ajutoarea sa, era pe punctul de a pleca.</p>
               <p>         — Vă veţi descurca singură, domnişoară? întrebă aceasta, aparent îngrijorată.</p>
               <p>         — Sigur că mă voi descurca, răspunse scurt Lucy.</p>
               <p>         Se duse cu tava ei de mâncare în mica odaie de lucru. Era tocmai gata să termine de mâncat, când uşa se deschise şi Bryan Eastley intră.</p>
               <p>         — Bună! zise Lucy. Nu m-am aşteptat la dumneavoastră.</p>
               <p>         — Trebuia să-mi închipui, răspunse Bryan. Cum le merge bolnavilor.</p>
               <p>         — O, mult mai bine. Harold se întoarce mâine la Londra.</p>
               <p>         — Ce ştiţi, în fond, despre afacere? A fost chiar arsenic?</p>
               <p>         — Da, a fost arsenic, răspunse Lucy.</p>
               <p>         — În ziare nu s-a afirmat nimic despre asta.</p>
               <p>         — Nu, cred că poliţia vrea, mai întâi de toate, s-o folosească pentru ea.</p>
               <p>         — Cine putea să fi pus otrava în mâncare?</p>
               <p>         — Cel mai probabil eu am fost aceea, spuse Lucy.</p>
               <p>         Bryan o privi temător.</p>
               <p>         — Dar n-aţi fost dumneavoastră, nu-i aşa? întrebă el. Părea cam speriat.</p>
               <p>         — Nu, n-am fost eu, zise Lucy.</p>
               <p>         Nimeni nu avusese prilejul să se ocupe să facă curry. Ea îl pregătise, ea fusese singură în bucătărie şi personal îl servise la masă. Numai unul din cei cinci oameni, care se aşezaseră să mănânce, putuse pune arsenic în curry.</p>
               <p>         — De ce ar trebui şi dumneavoastră… continuă Bryan. Nu aveţi nimic de-a face cu asta. De altfel, sper să nu aveţi nimic împotrivă că m-am întors brusc.</p>
               <p>         — Nu, fireşte că nu. Doriţi să rămâneţi?</p>
               <p>         — Tare aş vrea să rămân puţin, dacă nu vă sunt o povară.</p>
               <p>         — O, nu, sunt multe de făcut.</p>
               <p>         — Ştiţi, deocamdată, n-am nici o ocupaţie şi… am ajuns, treptat, să mă satur. Sigur nu contează pentru dumneavoastră?</p>
               <p>         — Şi chiar dacă ar conta ceva pentru mine, nu trebuie să stabilesc eu. Este treaba domnişoarei Emma.</p>
               <p>         — O, Emma n-are, sigur, nimic împotrivă, răspunse Bryan. Ea e întotdeauna foarte drăguţă cu mine. Nu arată cu plăcere ce se petrece în sufletul ei. Viaţa de aici şi îngrijirile pentru bătrân nu le-ar suporta majoritatea oamenilor. Păcat că nu s-a căsătorit. Acum pare să fie prea târziu.</p>
               <p>         — Nu cred, răspunse Lucy.</p>
               <p>         Se ridică şi apucă tava.</p>
               <p>         — Lăsaţi-mă pe mine s-o duc, se oferi Bryan, luând-o. Se duseră împreună în bucătărie. Să vă ajut la spălat? Tare îmi place bucătăria asta, continuă el. Ştiu prea bine că majoritatea bărbaţilor n-ar putea înţelege. Dar îmi place toată casa. Am un gust groaznic, nu-i aşa? Ar putea ateriza un avion în parc, continuă el entuziasmat.</p>
               <p>         Luă un şervet de şters vasele şi se apucă de linguri şi furculiţe.</p>
               <p>         — E jalnic că Cedric o va moşteni, remarcă el. O va vinde imediat şi se va întoarce urgent în străinătate. Nu ştiu de ce Anglia nu-i destul de bună pentru el. Nici Harold nu vrea casa, iar pentru Emma este mult prea mare. Dacă i-ar reveni lui Alexander, am putea trăi fericiţi împreună aici. Dar sigur că ar fi drăguţ să existe şi o femeie în casă. O privi gânditor pe Lucy. Dar ce scop am găsit pentru făcut speculaţii! Ca Alexander să moştenească domeniul şi casa ar trebui, mai întâi, să moară toţi, ceea ce este puţin probabil, nu-i aşa? De altfel ca să-i enerveze pe toţi, bătrânul ar putea ajunge, cu uşurinţă, la o sută de ani. Nu a fost supărat prea tare din cauza morţii lui Alfred, nu-i aşa?</p>
               <p>         — Nu, răspunse scurt Lucy.</p>
               <p>         — O adevărată scârbă bătrână, conchise Bryan Eastley.</p>
            </div>
            <div type="div2">
               <head>         Capitolul XXII</head>
               <p>         — Nu-ţi vine să crezi ce zvonuri mai răspândesc oamenii, o anunţă indignată doamna Kidder. Desigur, nu le dau ascultare, adăugă după o scurtă pauză, evident decepţionată că domnişoara Lucy nu voia să stea la discuţii.</p>
               <p>         Sună la uşă.</p>
               <p>         — Vine doctorul, zise Lucy şi se duse să-i deschidă personal.</p>
               <p>         Dar nu era medicul. La uşă stătea o doamnă de o mare eleganţă într-o blană de nurcă. În faţa casei oprise un automobil uriaş de lux cu şofer.</p>
               <p>         — Aş putea vorbi cu domnişoara Emma Crackenthorpe?</p>
               <p>         Avea o voce simpatică. Chiar şi doamna însăşi arăta a fi simpatică. Era în jur de 35 de ani, cu păr negru, bine îngrijit.</p>
               <p>         — Regret, spuse Lucy. Domnişoara Crackenthorpe este bolnavă. Zace în pat şi nu primeşte pe nimeni.</p>
               <p>         — Este foarte important să vorbesc cu ea.</p>
               <p>         — Mă tem… începu Lucy.</p>
               <p>         Doamna necunoscută o întrerupse:</p>
               <p>         — Dacă nu greşesc, dumneavoastră sunteţi domnişoara Eyelesbarrow? zâmbi ea. Fiul meu mi-a vorbit despre dumneavoastră. Sunt doamna Stoddart-West. Alexander este acum la noi.</p>
               <p>         — Aşa! exclamă Lucy.</p>
               <p>         — Şi este, cu adevărat, foarte important ca domnişoara Crackenthorpe să mă primească, insistă doamna. Am aflat de boala ei şi vă asigur că nu este vorba de o simplă vizită. Băieţii mi-au povestit anumite lucruri şi de aceea cred că problema nu suferă amânare. Aş dori tare mult să stau de vorbă cu domnişoara Crackenthorpe. Nu vreţi să întrebaţi dacă mă primeşte?</p>
               <p>         — Vă rog, intraţi. Lucy o conduse pe vizitatoare în camera de zi. O voi întreba pe domnişoara Crackenthorpe.</p>
               <p>         Bătu la uşa Emmei şi intră.</p>
               <p>         — Lady Stoddart-West e aici şi doreşte neapărat să vă vorbească.</p>
               <p>         — Lady Stoddart-West? Emma rămase surprinsă. Doar nu s-a întâmplat nimic cu băieţii… cu Alexander? întrebă ea speriată.</p>
               <p>         — O, nu, încercă Lucy s-o liniştească. Sunt sigură că totul e în ordine cu băieţii. Se pare că e vorba de ceva despre care doreşte să vă povestească.</p>
               <p>         — Ei, acum… ezită Emma. Va trebui s-o primesc. Arăt ca lumea, Lucy?</p>
               <p>         — Arătaţi foarte bine, o asigură aceasta.</p>
               <p>         Emma se ridică în capul oaselor în pat. Îşi puse un şal roz pe umeri. Părul ei negru era curat, periat şi pieptănat. Lucy aşezase pe masa de toaletă un vas cu frunze de toamnă. Camera nu lăsa impresia unei încăperi de bolnav.</p>
               <p>         — De fapt, mă simt destul de bine ca să mă scol în picioare, spuse Emma. Doctorul Quimper a fost de părere că de mâine aş putea să mă dau jos din pat.</p>
               <p>         — Da, arătaţi, într-adevăr, din nou sănătoasă, confirmă Lucy. S-o conducaici sus pe doamna Stoddart-West?</p>
               <p>         — Da, te rog.</p>
               <p>         Lucy coborî din nou: Vreţi să mă urmaţi?</p>
               <p>         O conduse pe vizitatoare sus, îi deschise uşa şi o închise după ea. Lady Stoddart-West intră cu braţele întinse spre pat.</p>
               <p>         — Domnişoara Crackenthorpe? Vă cer mii de scuze că am sosit fără să vă fi anunţat. Cred că v-am văzut o dată, la serbarea şcolii.</p>
               <p>         — Da, spuse Emma. Îmi aduc bine aminte de dumneavoastră. Vă rog, luaţi loc!</p>
               <p>         Lady Stoddart-West întoarse scaunul spre pat şi se aşeză. Apoi spuse încet:</p>
               <p>         — Trebuie să vi se pară neobişnuit că am venit, aşa deodată, la dumneavoastră. Dar am un motiv, un motiv important, după cum cred. Adică, băieţii mi-au povestit vrute şi nevrute. Erau foarte excitaţi că aici a avut loc o crimă. Trebuie să remarc că nu mi-a plăcut. Am fost nervoasă. De cum am auzit, am vrut să-l iau imediat pe James acasă. Dar soţul meu a râs. A zis că omuciderea nu are, în mod vădit, nimic de-a face cu familia şi casa şi când se gândeşte la propria sa tinereţe, poate înţelege prea bine că băieţilor le face o plăcere monstruoasă să se joace de-a detectivii. Ar fi cumplit să le răpim această distracţie şi să-i luăm de aici. Am cedat până la urmă şi m-am declarat de acord să rămână până când, conform înţelegerii, amândoi urmau să vină la noi ca să-şi petreacă restul vacanţei.</p>
               <p>         Emma o întrerupse:</p>
               <p>         — Sunteţi de părere că ar fi trebuit să-l trimitem mai devreme pe fiul dumneavoastră?</p>
               <p>         — Nu, nu! Nu am vrut să spun asta. Îmi este foarte greu să vă vorbesc despre anumite lucruri, dar ceea ce am să vă spun trebuie să fie spus. Băieţii au descoperit o mulţime. Multe am şi dedus. Mi-au povestit că poliţia e de părere că femeia ucisă ar fi fost o franţuzoaică, care-l cunoscuse, în Franţa, pe fratele dumneavoastră cel mai mare, care a căzut în război. E adevărat?</p>
               <p>         — Există posibilitatea, răspunse Emma. Trebuie să acceptăm această posibilitate. Poate aşa e.</p>
               <p>         — Aveţi vreun anumit motiv să credeţi că rămăşiţele pământeşti găsite în sarcofag ar fi ale acestei Marţine?</p>
               <p>         — Cum vă spuneam, există posibilitatea.</p>
               <p>         — Dar de ce crede poliţia că ar fi ea? Moarta avea scrisori sau documente la ea?</p>
               <p>         — Nu. Nimic de genul acesta. Dar trebuie să ştiţi că eu am primit o scrisoare de la această Marţine.</p>
               <p>         — Aţi primit o scrisoare… de la Marţine?</p>
               <p>         — Da. Scria că e acum în Anglia şi vrea să-mi facă o vizită. Aşa că am invitat-o să vină încoace. Dar, apoi, a trimis o telegramă, în care zicea că trebuie să se întoarcă în Franţa. Poate s-a înapoiat, cu adevărat, în Franţa… dar nu ştim asta. Mai târziu s-a găsit un plic cu adresa ei. Asta pare să confirme că ea ar fi trecut chiar pe aici. Totuşi nu înţeleg deloc… Se opri.</p>
               <p>         Lady Stoddart-West spuse repede:</p>
               <p>         — Nu înţelegeţi ce legătură are cu mine? Aveţi dreptate. În locul dumneavoastră nici eu nu aş înţelege. Dar când am auzit de astea, atunci, poate ceva m-a răscolit sau zăpăcit, încât trebuia să capăt certitudinea dacă, totul s-a întâmplat aievea…</p>
               <p>         — Da? spuse Emma.</p>
               <p>         — Şi acum să vă împărtăşesc ceva ce nu voisem să vă spun niciodată. Să ştiţi că eu sunt Marţine Dubois.</p>
               <p>         Emma o privi încremenită pe vizitatoare, ca şi cum, pur şi simplu, nu înţelegea, ceea ce auzise.</p>
               <p>         — Dumneavoastră sunteţi Marţine? o întrebă.</p>
               <p>         Cealaltă dădu din cap afirmativ, plină de vioiciune.</p>
               <p>         — Da. Asta vă surprinde, desigur, dar e adevărat. L-am cunoscut pe fratele dumneavoastră, Edmund, în primele zile ale războiului. Fusese încartiruit în casa noastră. Acum, restul îl cunoaşteţi. Ne-am îndrăgostit unul de altul şi intenţionam să ne căsătorim. Apoi a urmat retragerea de la Dunkerque şi Edmund a fost dat dispărut. Mai târziu a venit ştirea că a murit. Nu vreau să vorbesc cu dumneavoastră despre timpurile de-atunci. Au trecut mulţi ani şi am învins greutăţile. Aş vrea, totuşi, să vă asigur că l-am iubit foarte mult pe fratele dumneavoastră…</p>
               <p>         Au urmat timpuri grele. Germanii au ocupat Franţa. Am luptat în rezistenţă. Făceam parte dintre cei care aveau sarcina să-i ghideze pe englezi prin Franţa pentru a se putea înapoia în Anglia. În felul acesta, l-am cunoscut pe actualul meu soţ. Era ofiţer în Air Force şi fusese paraşutat pentru a îndeplini anumite misiuni. Când s-a terminat războiul, ne-am căsătorit. M-am tot gândit dacă să vă scriu sau să vă vizitez. Dar m-am decis să nu fac nimic. Mi-am zis că n-are nici un sens să răscolesc vechi amintiri. Începusem o viaţă nouă şi nu vroiam să-mi aduc aminte de cea de dinainte.</p>
               <p>         Tăcu o clipă şi continuă:</p>
               <p>         — Aş vrea doar să vă mărturisesc că am simţit o stranie bucurie, când am descoperit că cel mai bun prieten al fiului meu, James, era un băiat în care l-am recunoscut pe nepotul lui Edmund. Alexander seamănă foarte bine cu Edmund, cum şi dumneavoastră înşivă v-aţi dat seama. Mi s-a părut a fi o apropiere fericită prietenia dintre James şi Alexander.</p>
               <p>         Se aplecă şi-şi puse mâna pe braţul Emmei:</p>
               <p>         — Înţelegeţi, dragă Emma, că atunci când am auzit povestea despre moartă şi am aflat că se crede că decedata ar fi Marţine, cea care îl cunoscuse pe Edmund, trebuia să vin aici şi să vă spun adevărul? Una dintre noi două, dumneavoastră sau eu, e obligată să informeze poliţia. Cine ar putea fi femeia ucisă… Ea nu e Marţine.</p>
               <p>         — Abia pot înţelege că dumneavoastră sunteţi Marţine despre care mi-a scris dragul de Edmund.</p>
               <p>         Oftă, clătinându-şi capul. Deodată îi veni o idee. Îşi încreţi, uimită, fruntea.</p>
               <p>         — Dar un lucru nu înţeleg. Atunci, dumneavoastră mi-aţi trimisscrisoarea?</p>
               <p>         Lady Stoddart-West negă, dând din cap.</p>
               <p>         — Nu, evident că nu. Nu v-am scris.</p>
               <p>         — Atunci trebuie aşadar… Emma se întrerupse.</p>
               <p>         — Atunci, cineva trebuie să fi pretins că e Marţine, deoarece voia, în felul acesta, să vă stoarcă de bani. Da, aşa trebuie să fi fost. Dar cine a scris scrisoarea?</p>
               <p>         Emma spuse rar:</p>
               <p>         — Bănuiesc că există oameni de pe vremea aceea care ştiu totul.</p>
               <p>         Lady Stoddart-West ridică din umeri.</p>
               <p>         — Da, probabil. Dar n-am avut pe nimeni apropiat, cu nimeni nu am fost în relaţii intime şi, de când sunt în Anglia, nu am vorbit niciodată despre asta. Însă de ce a aşteptat expeditorul atât de mult timp? Ciudat! Extrem de ciudat!</p>
               <p>         — Nu înţeleg, spuse Emma. Trebuie să aşteptaţi să vedem ce spune despre asta inspectorul Craddock. Deodată, schimbă vorba şi o privi cu tandreţe: Mă bucur atât de mult că v-am cunoscut, în cele din urmă, draga mea.</p>
               <p>         — Şi eu mă bucur că vă cunosc acum. Edmund vorbea, adesea, despre dumneavoastră. Vă iubea mult. Sunt fericită în noua mea viaţă, dar cu toate astea… nu l-am uitat cu desăvârşire.</p>
               <p>         Emma se rezemă de perne şi oftă adânc:</p>
               <p>         — Este o mare consolare. Atâta vreme cât ne-am temut că moarta ar putea fi Marţine… se părea că familia are, cumva, vreo legătură cu crima. Acum mi s-a luat o greutate de pe inimă. Nu ştiu cine a fost biata femeie, dar ea nu poate avea nimic de-a face cu noi.</p>
            </div>
            <div type="div2">
               <head>         Capitolul XXIII</head>
               <p>         — Arătaţi încă suferind, se pronunţă secretara când îi aduse lui Harold Crackenthorpe obişnuitul ceai de după-amiază.</p>
               <p>         — Mă simt din nou bine, o asigură cu fermitate Crackenthorpe. Starea lui fusese chiar îngrijorătoare, dar acum, ceea ce se dovedise a fi mai grav trecuse.</p>
               <p>         Ciudat, se gândea el, că pe Alfred l-a răpus, însă bătrânul a supravieţuit, deşi e bolnav de ani de zile. Dacă te-ai fi aşteptat la vreunul care să nu fi rezistat, atunci acesta era bătrânul. Dar nu! L-a doborât pe Alfred care, după câte ştia Harold, era sănătos tun. Pe el nu-l duruse niciodată nimic.</p>
               <p>         Se rezemă oftând de spetează. Firma lui se afla în criză. Curând părea să se îndrepte totul, curând va avea o revenire. Privi în jurul său. Biroul acesta bogat înzestrat, lemnul lucios, scaunele scumpe, totul emana bunăstare. Până acum, soliditatea sa financiară fusese neîndoielnică. Dar foarte mult timp nu mai putea împiedica falimentul. Numai dacă ar fi crăpat tatăl lui în loc de Alfred, cum ar fi trebuit să se prezinte de fapt cazul! Dar bătrânului părea să-i priască arsenicul de minune…</p>
               <p>         Îşi luă pălăria şi haina şi părăsi biroul. Ce bine ar fi să se menajeze vreo zi – două.</p>
               <p>         Darwin, servitorul său, îi deschise uşa când ajunse acasă.</p>
               <p>         — Stimata doamnă tocmai a sosit, sir, îl informă el.</p>
               <p>         O clipă îl privi încremenit. Alice! Doamne Sfinte, Alice dorise să vină astăzi acasă? Uitase de asta complet! Bine că Darwin îl făcuse imediat atent în această privinţă. N-ar fi lăsat o impresie bună, dacă ar fi urcat şi, la vederea ei, ar fi părut uimit. Se gândi că fireşte, asta n-ar mai fi avut prea mult ce strica. Nici el, nici Alice nu-şi făceau iluzii despre schimbarea sentimentelor lor.</p>
               <p>         Pentru el, Alice a fost cu totul o mare decepţie. Clar că nu fusese niciodată îndrăgostit de ea, dar familia şi relaţiile ei se dovediseră, fără doar şi poate, folositoare. Nu atât de utile cum ar fi putut fi, căci, atunci când s-a însurat, se gândise la niscaiva copii. Băieţii lui ar fi avut rude plăcute. Dar n-au venit pe lume nici băieţi, nici fete şi, astfel, el şi Alice au îmbătrânit, fără ca să aibă ce-şi spune prea multe unul altuia şi să le facă prea multă bucurie viaţa în comun.</p>
               <p>         Urcă, intră în camera de zi şi o salută formal:</p>
               <p>         — Aşadar, te-ai întors, draga mea. Scuză-mă că n-am venit să te iau, dar am fost reţinut în City.</p>
               <p>         Alice era o femeie slabă, cu părul de culoarea nisipului, un nas aristocratic şi ochi căprui.</p>
               <p>         — Telegrama Emmei m-a neliniştit foarte mult, spuse Alice. Am auzit că aţi fost cu toţii bolnavi?</p>
               <p>         — Da, răspunse Harold.</p>
               <p>         — Am citit recent într-un ziar, spuse Alice, că într-un hotel, patruzeci de oameni s-au îmbolnăvit, deodată, foarte grav. Frigiderele astea sunt un lucrupericulos. Lumea păstrează alimentele prea mult timp.</p>
               <p>         — E posibil, răspunse Harold. Să-i spună sau să nu-i spună despre arsenic? Îi aruncă o privire şi-şi zise că n-avea nici un rost. În lumea ei nu era loc pentru otrăvire cu arsenic. Despre asta se citea numai în ziare, dar ei însăşi sau întregii familii nu i se putea întâmpla nimic. Şi, totuşi, i se întâmplase familiei Crackenthorpe.</p>
               <p>         Se duse în camera lui şi se lungi puţin, înainte de a se schimba pentru cină. La masă, el şi soţia vorbiră doar despre cunoştinţele şi prietenii din Saint-Raphael.</p>
               <p>         — Pe masa din hol se află un pacheţel pentru tine, zise Alice.</p>
               <p>         — În hol? N-am văzut nimic.</p>
               <p>         — De altfel, asta îmi evocă faptul că cineva mi-a povestit că s-a găsit o femeie ucisă într-un şopron sau cam aşa ceva. Să se fi întâmplat la Rutherford Hall? E vorba de vreun alt loc cu acelaşi nume.</p>
               <p>         — Nu, răspunse Harold, e vorba de şopronul nostru, din păcate.</p>
               <p>         — E posibil? O femeie ucisă în unul dintre şoproanele noastre? Rutherford Hall! Şi nu mi-ai povestit nimic despre asta?</p>
               <p>         — Nici n-am avut prea mult timp pentru aşa ceva, observă Harold. Şi apoi a fost cât se poate de neplăcut. Desigur, chestiunea nu are nimic de-a face cu noi. Presa a scris din abundenţă şi poliţia a venit la faţa locului, în casă, în fine, numai necazuri.</p>
               <p>         — Foarte neplăcut, spuse Alice. Au descoperit cine a comis-o? întrebă ea fără vreun interes anume.</p>
               <p>         — Încă nu, răspunse Harold.</p>
               <p>         — Ce fel de femeie era?</p>
               <p>         — Nu ştie nimeni. Se pare o franţuzoaică.</p>
               <p>         — Foarte supărător pentru voi toţi, observă ea înţeleaptă.</p>
               <p>         Plecară din sufragerie în mica odaie de lucru în care stăteau de obicei când erau singuri. Harold se simţea acum foarte epuizat. „O să mă culc devreme” se gândi el.</p>
               <p>         Luă pacheţelul de pe masa din hol, de care vorbise Alice. Era foarte mic şi curat împachetat. Harold îl deschise, în timp ce se aşeza în fotoliul său obişnuit de lângă şemineu.</p>
               <p>         În pacheţel se găsea o cutiuţă cu tablete cu o etichetă pe care se indica: „Două tablete seara”. Alăturat era un bileţel cu antetul firmei unui farmacist din Brackhampton. Pe el scria: „Expediat la comanda doctorului Quimper”.</p>
               <p>         Harold Crackenthorpe se încruntă. Deschise cutia şi se uită la tablete. Păreau să fie asemănătoare cu cele pe care le luase în timpul bolii. Dar doctorul Quimper oare nu-i spusese că nu mai e nevoie să ia altele? „Acum nu veţi mai avea nevoie de altele” – fuseseră cuvintele sale.</p>
               <p>         — Ce e, dragă? întrebă Alice. Pari aşa de uimit!</p>
               <p>         — A trebuit să iau asemenea tablete seara, dar mi se pare că doctorul a spus că nu mai e nevoie să iau altele.</p>
               <p>         — Poate ţi-a spus: „Nu uita să iei tabletele”, fu de părere Alice.</p>
               <p>         — E posibil, răspunse Harold, dar nu părea cu totul convins.</p>
               <p>         Ochii cercetători, în necunoştinţă de cauză ai soţiei îl nelinişteau într-o oarecare măsură.</p>
               <p>         — Cred că mă voi culca, spuse el. Este prima zi când am fost din nou în City.</p>
               <p>         — Da, şi eu cred, îl încuraja Alice. Doctorul a spus, în mod sigur, că ar trebui să te menajezi în primele zile.</p>
               <p>         — Asta recomandă medicii întotdeauna.</p>
               <p>         — Şi nu uita să-ţi iei tabletele, îi reaminti Alice. Îi întinse pachetul.</p>
               <p>         Spuse noapte bună şi se duse sus. Da, avea nevoie de tablete. Ar fi greşit să încetez să le iau prea curând. Înghiţi două şi bău un pahar de apă.</p>
            </div>
            <div type="div2">
               <head>         Capitolul XXIV</head>
               <p>         — Nimeni nu ar fi putut rata mai bine decât mine, spuse Dermot Craddock posomorât. Şedea foarte obosit şi deprimat în camera de zi cam încărcată a credincioasei Florence.</p>
               <p>         Miss Marple ridică mâna în semn că respingea afirmaţia.</p>
               <p>         — O, nu, nu e adevărat. Nimeni nu poate pretinde că poliţia a lucrat prost.</p>
               <p>         — Cum? Asta numiţi dumneavoastră bine lucrat? Trebuia să asist, fără să fac nimic, cum a fost otrăvită întreaga familie? Alfred Crackenthorpe a murit şi acum şi Harold. Ce dracu se petrece în realitate la Rutherford Hall? Dacă aş şti măcar!</p>
               <p>         — Tablete cu otravă, spuse Miss Marple gânditoare.</p>
               <p>         — Da. Totul a fost uneltit al dracului de viclean. Tabletele semănau exact cu cele pe care le luase întotdeauna. Alăturat era o reţetă pe care stătea scris: „Trimise la comanda doctorului Quimper”. Şi Quimper nu le comandase deloc. Era o etichetă a farmacistului. Şi acesta nu ştie nimic de ele. Pachetul a venit de la Rutherford Hall.</p>
               <p>         — Ştiţi cu exactitate că au sosit de la Rutherford Hall?</p>
               <p>         — Da. Am cercetat temeinic. E cutia în care se aflaseră calmantele Emmei.</p>
               <p>         — Uită-te şi la asta! Pentru Emma…</p>
               <p>         — Da. Sunt amprentele ei pe cutie. Şi cele ale celor două sore medicale. Dar amprentele farmacistului – fireşte, pe niciuna. Cel care le-a trimis a fost prevăzător.</p>
               <p>         — Aşadar calmantele au fost scoase şi înlocuite cu altele?</p>
               <p>         — Da. Ăsta-i lucrul blestemat cu tabletele. Unele seamănă exact cu celelalte.</p>
               <p>         — Aicea aveţi dreptate, sublinie Miss Marple. Îmi aduc aminte, din tinereţe, de mixtura neagră şi cea maronie, şi de mixtura albă şi de mixtura roz a doctorului Cutare. Pe atunci, oamenii nu le încurcau aşa uşor. În satul meu, St. Mary Mead, se mai păstrează tipul ăsta de medicamente. Oamenii vor sticluţe, nu pastile. De altfel, ce era drept tablete?</p>
               <p>         — Akonit. Aceste tablete se păstrează, de obicei, într-o sticlă cu otravă şi se folosesc în proporţie de unu la sută, pentru uz extern.</p>
               <p>         — Şi Harold a înghiţit tabletele şi a murit, zise Miss Marple gânditoare. Dermot Craddock gemu.</p>
               <p>         — Vă rog să mă scuzaţi că mă plâng dumneavoastră. Realitatea rămâne că am ratat complet totul. Îi permiteţi unui om de la Scotland Yard să vină după ajutor şi el ce face? Se învinovăţeşte fără încetare!</p>
               <p>         — Dar nici chiar aşa! protestă Miss Marple.</p>
               <p>         — Puteţi spune ce doriţi, dar aşa e. Nu ştiu cine l-a otrăvit pe Alfred, nu ştiu cine l-a otrăvit pe Harold şi culmea e că n-am nici o idee cine a fost, defapt, femeia ucisă. Presupunerea că ar fi Marţine părea bine întemeiată. Totul se potrivea şi ce se întâmplă? Adevărata Marţine iese la iveală şi, oricât de incredibil sună, nu e nimeni altcineva decât soţia lui sir Robert Stoddart-West. Atunci cine este femeia descoperită în sarcofag? Dumnezeu ştie! La început, am crezut că ar fi Anna Strawinska şi apoi se dovedeşte că nu poate fi ea…</p>
               <p>         Miss Marple îl întrerupse, tuşind semnificativ:</p>
               <p>         — Chiar nu e? murmură ea.</p>
               <p>         Craddock se holbă la ea:</p>
               <p>         — Dar vederea din Jamaica?</p>
               <p>         — Desigur, zise Miss Marple. Dar este ea un indiciu adevărat? Adică, oricine poate trimite o ilustrată de aproape oriunde. Trebuie să mă gândesc la doamna Brierly. Avusese o depresiune nervoasă. În cele din urmă, a fost nevoie să fie supravegheată într-o clinică de boli nervoase. Îi era teamă că vor afla copiii şi de aceea a scris în jur de paisprezece cărţi poştale şi a avut grijă ca ele să fie expediate din diferite locuri din străinătate. Copiilor le povestise, mai înainte, că va face o călătorie pentru a se restabili după boală. Se uită la Dermot Craddock şi încheie: înţelegeţi ce vreau să spun.</p>
               <p>         — Da, natural. Bineînţeles că am cercetat provenienţa ilustratei, când povestea nu părea să fie, în fine, ceea ce credeam noi despre Marţine.</p>
               <p>         — Da, s-a procedat foarte dibaci, zise Miss Marple.</p>
               <p>         — Se potrivea aşa de minunat, continuă Craddock. Dar acum a mai rămas doar scrisoarea pe care a primit-o Emma şi care poartă semnătura „Marţine Crackenthorpe”. Lady Stoddart-West n-a expediat-o. Trebuie s-o fi trimis altcineva, care vroia să se dea drept Marţine şi să facă bani din ceea ce ştia. Asta nu puteţi tăgădui.</p>
               <p>         — Nu, sigur că nu.</p>
               <p>         — Şi apoi mai e plicul scrisorii pe care i-a trimis-o Emma la Londra. S-a găsit la Rutherford Hall, ceea ce indică că ea a fost acolo.</p>
               <p>         — Dar femeia ucisă nu a fost pe-acolo! scoase deodată în evidenţă Miss Marple. Nu în sensul în care vorbiţi. A ajuns la Rutherford Hall când era deja moartă. A fost aruncată dintr-un tren.</p>
               <p>         — Da, aşa este.</p>
               <p>         — Ceea ce dovedeşte în realitate plicul este cu totul altceva: ucigaşul a fost la Rutherford Hall. Probabil el i-a luat plicul, împreună cu actele ei şi alte lucruri, şi l-a pierdut din greşeală… sau… dacă a fost o scăpare intenţionată? Inspectorul Bacon şi oamenii săi au întreprins cercetări amănunţite şi, cu toate acestea, n-au găsit plicul. Abia, mai târziu, după ce cercetările s-au terminat, şi-a făcut apariţia în sala cazanului.</p>
               <p>         — Asta e uşor de înţeles, zise Craddock. Bătrânul grădinar adună hârtii vechi de pe unde le găseşte şi le duce acolo ca să le ardă.</p>
               <p>         — Şi de aceea a fost foarte uşor pentru băieţi să descopere plicul, spuse Miss Marple pe gânduri.</p>
               <p>         — Credeţi că a fost intenţionat pus acolo ca să-l putem găsi?</p>
               <p>         — Consider că este absolut posibil Se putea uşor presupune unde băieţii aveau să caute în continuare, aşa că a fost pus chiar la îndemână. Da, aşa îmiînchipui. Descoperirea v-a determinat să nu vă ocupaţi, mai departe, de găsirea Annei Strawinska, nu-i aşa?</p>
               <p>         — Da. Credeţi că Anna Strawinska ar fi, cu adevărat, moarta din sarcofag?</p>
               <p>         — Cred numai că cineva s-a temut, când aţi început să căutaţi locul unde se află. Cred că acest Cineva nu dorea să fie căutată.</p>
               <p>         — Să ne oprim la elementul fundamental că cineva avusese intenţia să treacă drept Marţine şi că apoi, dintr-un oarecare motiv, şi-a luat zborul. Dar din ce cauză?</p>
               <p>         — Aceasta este o întrebare foarte interesantă, aprecie Miss Marple.</p>
               <p>         — Cineva a trimis o telegramă, în care se arăta că Marţine se întoarce în Franţa şi a călătorit apoi cu fata spre Brackhampton ca pe drum s-o ucidă. Sunteţi de acord până aici?</p>
               <p>         — Nu în întregime, răspunse Miss Marple. Mi se pare că nu interpretaţi situaţia suficient de simplu.</p>
               <p>         — Nu suficient de simplu? strigă Craddock. Mă faceţi să mă simt confuz.</p>
               <p>         Miss Marple spuse mâhnită că nu avusese nici o intenţie în acest sens.</p>
               <p>         — Gata cu vorba! exclamă Craddock. Credeţi sau nu credeţi că ştiţi cine era femeia ucisă?</p>
               <p>         Miss Marple oftă:</p>
               <p>         — E aşa de greu să te exprimi direct. Adică, nu ştiu „cine” era. Dar, în acelaşi timp, cred că ştiu destul de sigur cine „era”… dacă înţelegeţi ce vreau să spun.</p>
               <p>         Craddock clătină din cap.</p>
               <p>         — Ar trebui să înţeleg ce vreţi să spuneţi? N-am nici cea mai mică idee. Se uită pe fereastră. Vine Lucy Eyelesbarrow a dumneavoastră să vă viziteze, spuse el. Eu mă duc. Orgoliul meu este, în după-amiaza aceasta, foarte sensibil şi să văd o tânără ale cărei eficacitate şi succes se observă de la distanţă este mai mult decât pot să suport.</p>
            </div>
            <div type="div2">
               <head>         Capitolul XXV</head>
               <p>         — Am citit în dicţionar ce scria la „Tontine”, spuse Lucy.</p>
               <p>         Se plimba prin cameră, aparent fără vreun rost, stând când ici, când colo, ca să îndrepte un şervet îndoit, sau să privească un bibelou.</p>
               <p>         — Mă gândisem la asta, explică Miss Marple.</p>
               <p>         Lucy cită: „Lorenzo Tonti, bancher italian a descoperit, în anul 1653, o formă de rentă, prin care partea destinatarului să fie adăugată, după moartea sa, părţilor supravieţuitorilor”. Făcu o pauză. Deci aşa e? Se potriveşte de minune şi v-aţi gândit deja la asta, înaintea ultimelor două decese.</p>
               <p>         Începu din nou să se plimbe neliniştită. Miss Marple o observa. Era o cu totul altă Lucy Eyelesbarrow decât cea pe care o cunoscuse până atunci.</p>
               <p>         — Trebuia, într-adevăr, să se întâmple aşa, continuă Lucy. Un testament prin care, în final, totul i-ar reveni unicului supravieţuitor. Şi totuşi… este vorba de o sumă considerabilă de bani. Trebuia să se ştie că ar fi fost mai mult decât suficient, dacă s-ar împărţi la mai mulţi… Tăcu din nou.</p>
               <p>         — Partea proastă e, spuse Miss Marple, că oamenii sunt lacomi. În orice caz, mulţi oameni. Aşa se începe adesea. Nu începi să ucizi deoarece ai vrut să ucizi. Nu te gândeşti niciodată la asta. Începe când devii lacom şi doreşti să ai mai mult decât primeşti. Îşi puse lucrul de mână în poală şi privea în gol. Cu o asemenea ocazie l-am cunoscut pe inspectorul Craddock. S-a început în acest fel. Cineva, cu un caracter absolut plăcut, aspira la o mare sumă de bani la care nu avea nici un drept, dar pe care, după cum se părea, era uşor s-o obţină. Respectivul nu s-a gândit la crimă câtuşi de puţin. Ca să pună mâna pe bani părea foarte simplu şi atât de uşor încât nu şi-a manifestat, de fapt, niciodată, incorect, năzuinţa. Şi cazul acesta s-a încheiat cu trei crime.</p>
               <p>         — Exact este şi aici, spuse Lucy. Avem deja trei morţi, întâi a fost ucisă femeia, care se dădea drept Marţine, apoi Alfred şi, în fine, Harold. Acum mai rămân doar doi.</p>
               <p>         — Vă referiţi la Cedric şi Emma?</p>
               <p>         — Nu la Emma. Ea nu e un bărbat cu părul negru. Nu, la Cedric şi Bryan Eastley. Nu m-am gândit niciodată la Bryan deoarece este blond. Dar, de curând… Amuţi.</p>
               <p>         — De curând? repetă Miss Marple. Vorbiţi! Ceva v-a tulburat, nu-i aşa?</p>
               <p>         — S-a întâmplat când a plecat lady Stoddart-West. Îşi luase rămas bun şi, deodată, s-a întors spre mine, înainte de a se urca în maşină. M-a întrebat: „Cine era bărbatul înalt, brunet, care se afla pe terasă, când am sosit?”</p>
               <p>         La început, n-am putut să înţeleg deloc la cine se referea, deoarece Cedric zăcea încă în pat. De aceea i-am răspuns cam mirată. „Doar nu vorbiţi de Bryan Eastley?” Atunci ea a spus: „A, fireşte! El era: Comandantul de escadră Eastley. Îl ascunsesem în camerele noastre subterane şi noi, oamenii din rezistenţă, l-am scos apoi din Franţa”. După care adăugă: „L-aş fi revăzut cu plăcere, dar nu l-am putut găsi”.</p>
               <p>         Miss Marple nu spunea nimic, doar aştepta.</p>
               <p>         — Şi, mai târziu, reîncepu Lucy, m-am uitat mai bine la el. Stătea cu spatele la mine şi atunci am văzut ceea ce nu observasem mai înainte. Părul lui Bryan nu este de fapt blond, ci castaniu deschis şi poate părea închis la culoare. De aceea ar fi foarte posibil ca Bryan să fie bărbatul pe care l-a zărit prietena dumneavoastră în tren.</p>
               <p>         — Da, spuse Miss Marple, m-am gândit deja la asta.</p>
               <p>         — Mi se pare că vă gândiţi la toate, spuse Lucy cu amărăciune.</p>
               <p>         — Dar trebuie, dragă.</p>
               <p>         — Nu văd ce ar obţine Bryan din asta. Banii i-ar primi Alexander, nu el.</p>
               <p>         — Dacă i se întâmplă ceva lui Alexander, înainte de a împlini 21 de ani, atunci banii i-ar primi Bryan ca părinte şi ruda cea mai apropiată, preciză Miss Marple.</p>
               <p>         Lucy o privi îngrozită.</p>
               <p>         — Asta n-ar face-o niciodată. Nici un tată de pe lumea asta n-ar face-o, chiar dacă ar fi să primească atât de mulţi bani.</p>
               <p>         Miss Marple oftă:</p>
               <p>         — Din păcate, sunt oameni care o fac, oricât de înspăimântător este. Cunosc o femeie care şi-a otrăvit cei trei copii pentru a primi ceva bani de la societatea de asigurare. Dar nu mai fi aşa de tulburată, dragă Lucy. Nu-ţi mai face gânduri negre. De-acum, în orice zi, poate sosi Elspeth McGillicuddy.</p>
               <p>         — Nu înţeleg ce are asta de-a face cu…</p>
               <p>         — Nu, sigur că nu. Doar eu însămi consider că e foarte important.</p>
               <p>         — N-am cum să nu-mi fac griji, căci mă mai preocup de familie.</p>
               <p>         — Da, ştiu, draga mea. Şi vă este foarte greu, pentru că vă simţiţi atrasă de amândoi bărbaţii, deşi în moduri diferite.</p>
               <p>         — Ce vreţi să spuneţi? întrebă Lucy consternată.</p>
               <p>         — Vorbesc de cei doi fii din casă, mai bine zis de fiu şi de ginere, răspunse Miss Marple. Cei doi membri ai familiei, puţin simpatici, au murit şi cei doi mai agreabili au rămas. Îmi dau seama că Cedric Crackenthorpe este foarte atrăgător. Se preface că e mai rău decât în realitate. Şi are un fel fermecător de a fi.</p>
               <p>         — Câteodată mă înnebuneşte de-a binelea, zise Lucy.</p>
               <p>         — Desigur, o aprobă Miss Marple. Dar îţi face plăcere, nu-i aşa? Sunteţi o fată de spirit şi nu vă displace chiar de tot, când, câteodată, vă puteţi măsura forţele cu altcineva. Înţeleg ce-l face aşa de atrăgător pe Cedric. Pe de altă parte, domnul Eastley este tipul cam cocoloşit, care aminteşte de un băieţel nefericit. Şi acesta, fireşte, poate fi foarte atractiv.</p>
               <p>         — Şi unul dintre ei este ucigaş, zise Lucy cu amărăciune. De altfel, Cedric nu întreabă nici cel puţin de moartea fraţilor lui. Pare chiar a fi cât se poate de încântat şi-şi face deja planuri cu ce va începe la Rutherford Hall când o să-i aparţină. Ştiu că este pe deplin demn de încredere, că grosolănia lui e exagerată, dar…</p>
               <p>         — Biată Lucy, şopti Miss Marple.</p>
               <p>         — Şi apoi Bryan, continuă Lucy. E greu de înţeles, dar pare să-şidorească cu adevărat să se stabilească la Rutherford Hall. Se gândeşte că ar fi minunat pentru el şi Alexander şi îşi face iluzii în privinţa asta.</p>
               <p>         — Construieşte castele pe nisip, cum se spune.</p>
               <p>         — Cam aşa ceva. Ţine la Rutherford Hall şi pentru că îi reaminteşte de casa în care a crescut.</p>
               <p>         — Înţeleg, spuse Miss Marple gânditoare. Apoi îi aruncă o privire iute lui Lucy: Dar nu aţi povestit încă totul. Mai e ceva care vă nelinişteşte în mod special. Povestiţi-mi!</p>
               <p>         — Da, mai e ceva. Abia acum câteva zile mi-am dat seama. Bryan putea să se fi aflat în trenul cu pricina.</p>
               <p>         — În trenul de 4:33 din Paddington?</p>
               <p>         — Da. Emma a susţinut că ar putea înşira tot ceea ce a făcut pe 20 decembrie. Şi aşa a menţionat că s-a dus la gară să-l întâlnească pe Bryan acolo. Şi era vorba de trenul de 4:50 din Paddington. Dar el ar fi putut călători cu rapidul şi să facă în aşa fel încât să pară că a venit cu unul de mai târziu. Cu o ocazie mi-a povestit că maşina lui a avut o pană şi de aceea a luat trenul. Vorbea foarte natural. A mărturisit că nu-i place deloc să meargă cu trenul… S-ar putea să nu fie nimic, dar aş fi vrut să nu fi sosit cu trenul. Fireşte, asta nu dovedeşte nimic. Groaznică e numai bănuiala permanentă când nu ştii nimic precis. Poate că nu vom afla niciodată nimic.</p>
               <p>         — Ba vom afla în curând, dragă, spuse înviorată Miss Marple. Adică, nu va înceta totul deodată. După câte cunosc eu despre ucigaşi, ei nu se pot opri… În orice caz, nu după ce au comis şi o a doua crimă. Nu-ţi mai face griji inutile, Lucy. Poliţia întreprinde tot ce poate şi cel mai bine ar fi dacă Elspeth McGillicuddy va sosi mai repede.</p>
            </div>
            <div type="div2">
               <head>         Capitolul XXVI</head>
               <p>         — Ei, Elspeth, ai înţeles exact ceea ce te rog să faci?</p>
               <p>         — Da, am priceput, răspunse doamna McGillicuddy. Dar trebuie să facă o impresie ciudată, Jane.</p>
               <p>         — Cum aşa? Nu mi se pare, o contrazise Miss Marple.</p>
               <p>         — Dar eu? Să intru într-o casă străină şi, chiar din prima clipă, să întreb dacă pot urca sus?</p>
               <p>         — E foarte frig afară, îi explică Miss Marple, şi, în fond, ai fi putut mânca ceva care nu ţi-a priit, aşa că trebuie să dispari. Se mai întâmplă.</p>
               <p>         — Numai dacă ai vrea să-mi spui ce urmăreşti în realitate, Jane, se rugă doamna McGillicuddy.</p>
               <p>         — Tocmai asta nu pot, răspunse Miss Marple.</p>
               <p>         — Câteodată, zău, îmi vine să mă supăr pe tine, Jane. Mai întâi îmi ceri să mă întorc mai curând în Anglia decât voiam şi trebuia de fapt…</p>
               <p>         — Îmi pare sincer rău, o asigură Miss Marple. Dar nu puteam proceda altfel. Şi anume: e posibil ca, în orice clipă, cineva să fie ucis. Ştiu că toţi sunt cu ochii în patru şi poliţia ia toate măsurile de prevedere, pe care numai ea le poate lua, dar, orişicât, există posibilitatea ca ucigaşul să fie prea inteligent pentru ea. De aceea, Elspeth, datoria ta a fost să te întorci. Nu înţelegi? Am fost doar crescute să ne obişnuim să ne facem datoria, nu-i aşa?</p>
               <p>         — Desigur că aşa se cuvine, o asigură doamna McGillicuddy. Pe vremea noastră nu exista corupere a moravurilor.</p>
               <p>         — Atunci, totul e în ordine, spuse Miss Marple. Şi iată şi taxiul, adăugă ea, când acesta se opri în faţa casei. Doamna McGillicuddy îşi îmbrăcă paltonul greu, pe când Miss Marple se înfofolea într-o mulţime de şaluri şi broboade. Apoi, cele două doamne se urcară în taxi şi plecară spre Rutherford Hall…</p>
               <p>         — Vine un taxi. Cine poate fi? întrebă Emma, uitându-se pe fereastră. Cred că bătrâna mătuşă a lui Lucy.</p>
               <p>         — Ce inoportun! spuse Cedric.</p>
               <p>         Stătea întins pe un şezlong şi se uita într-o revistă „Country Life”.</p>
               <p>         — Zii că nu eşti acasă!</p>
               <p>         — Cum de te gândeşti la aşa ceva? Să mă duc la uşă şi să-i spun chestia asta personal? Sau îmi ceri să-i spun lui Lucy să-i transmită asta mătuşii ei?</p>
               <p>         — La asta nu m-am gândit, răspunse Cedric. Mă refeream în schimb la vremurile de odinioară, când era angajat un majordom, în măsura în care am avut unul. Nu e niciuna, aici, dintre bătrânele care vin să facă ordine?</p>
               <p>         Dar, în clipa aceasta, doamna Hart, care, în ziua respectivă, avea de curăţat alama, deschise uşa şi Miss Marple pătrunse în casă, fără să mai zăbovească. O însoţea o doamnă în vârstă pe care nu o cunoştea nimeni.</p>
               <p>         — Sper din toată inima, începu Miss Marple, apucându-i mâna Emmei, că nu am venit în mod inoportun. Ştiţi, poimâine, mă întorc acasă şi n-am vrut, în ruptul capului, să plec fără să-mi iau la revedere de la dumneavoastră şi săvă mulţumesc, încă o dată, pentru bunătatea cu care o trataţi pe Lucy. Dar, scuzaţi-mă, am uitat complet să o prezint pe prietena mea, doamna McGillicuddy, care a trecut în vizită pe la mine.</p>
               <p>         Doamna McGillicuddy îi întinse mâna Emmei, o privi cu atenţie şi-şi întoarse privirea spre Cedric care, între timp, se ridicase. În clipa asta, Lucy intră în cameră.</p>
               <p>         — Mătuşă Jane? N-am avut idee că…</p>
               <p>         — Trebuia neapărat să-mi iau rămas bun de la domnişoara Crackenthorpe, o întrerupse iute Miss Marple. A fost aşa de amabilă cu tine.</p>
               <p>         — Noi avem toate motivele să-i fim recunoscători domnişoarei Lucy, spuse Emma.</p>
               <p>         — Da, aşa este, confirmă Cedric. A tras ca un sclav la galere. A trebuit să îngrijească bolnavi, să urce şi să coboare scările…</p>
               <p>         Miss Marple îl întrerupse:</p>
               <p>         — Spre marea mea îngrijorare am auzit de îmbolnăvirea dumneavoastră. Sper că v-aţi înzdrăvenit pe deplin, domnişoară Crackenthorpe.</p>
               <p>         — O, da, suntem iar sănătoşi, răspunse Emma.</p>
               <p>         — Lucy mi-a povestit că aţi fi fost cu toţii foarte bolnavi. Ce periculoasă este intoxicaţia asta alimentară! Ciupercile, am auzit.</p>
               <p>         — Ceea ce a fost în realitate rămâne o enigmă, spuse Emma.</p>
               <p>         — Nu credeţi… o întrerupse Cedric. Cu siguranţă aţi auzit ce se vorbeşte, Miss…</p>
               <p>         — Marple.</p>
               <p>         — Deci cum spuneam. Aţi auzit sigur zvonurile. Toţi vorbesc despre asta. Nimic nu se potriveşte mai bine pentru o temă de discuţie în vecinătate decât o otrăvire cu arsenic.</p>
               <p>         — Cedric! zise Emma, plină de reproş. Aş vrea să nu vorbeşti despre asta. Doar ştii, inspectorul Craddock susţine…</p>
               <p>         — Ei şi ce! interveni Cedric. Toată lumea ştie. Chiar şi dumneavoastră aţi auzit ceva despre asta, nu-i aşa? se adresă el domnişoarei Marple şi doamnei McGillicuddy.</p>
               <p>         — În ceea ce mă priveşte, răspunse doamna McGillicuddy, abia m-am întors, alaltăieri, din străinătate.</p>
               <p>         — Aşadar nu sunteţi încă la curent cu scandalul local, continuă Cedric. În curry a fost arsenic. Acesta a fost motivul. Aş putea paria că mătuşa lui Lucy le ştie pe toate.</p>
               <p>         — Da, zise Miss Marple, am auzit aşa ceva… cel puţin e o interpretare… dar n-am vrut să vă pun într-o situaţie jenantă, domnişoară Crackenthorpe.</p>
               <p>         — Nu trebuie să-i daţi ascultare fratelui meu. Aşa e el câteodată.</p>
               <p>         Uşa se deschise şi intră domnul Crackenthorpe. Bătu supărat cu bastonul în podea.</p>
               <p>         — Unde e ceaiul? întrebă el. De ce nu e ceaiul gata? Fată, se întoarse spre Lucy. De ce nu mi-aţi adus ceaiul?</p>
               <p>         — E deja gata, domnule Crackenthorpe. Vi-l aduc de îndată.</p>
               <p>         Lucy părăsi încăperea şi domnul Crackenthorpe fu prezentat celor douădoamne.</p>
               <p>         — Îmi place să iau mesele punctual, explică domnul Crackenthorpe. Punctualitate şi economie. Acestea sunt devizele mele.</p>
               <p>         — Foarte raţional şi necesar, aprobă dând din cap Miss Marple. Mai ales în vremurile astea cu impozite ridicate.</p>
               <p>         Domnul Crackenthorpe suflă din greu:</p>
               <p>         — Impozitele! Să nu vorbim de banda de hoţi! Sunt sărac. Foarte sărac. Şi e din ce în ce mai rău, în loc să fie mai bine. O să vezi, băiete, i se adresă lui Cedric, că atunci când îţi va reveni casa, pariez zece la unu că socialiştii ţi-o vor lua şi o vor dedica asistenţei sociale.</p>
               <p>         Lucy reapăru cu tava de ceai. Bryan Eastley o urma cu o tavă pe care se aflau sandviciuri şi prăjituri.</p>
               <p>         — Ce este asta? Ce e asta? Domnul Crackenthorpe privi încruntat tava. Tort de îngheţată? Avem azi musafiri? Nimeni nu mi-a spus un cuvânt despre asta.</p>
               <p>         Emma se împurpură la faţă.</p>
               <p>         — Doctorul Quimper vine la ceai, tată. E ziua lui de naştere…</p>
               <p>         — Zi de naştere? bombăni bătrânul. De ce are nevoie de o zi de naştere? Numai pentru copii sunt zilele de naştere! Eu nu-mi ţin niciodată ziua de naştere. Cred că nici ceilalţi nu şi-o serbează.</p>
               <p>         — Economiseşti o mulţime de bani, remarcă Cedric caustic. Numai de la multele lumânări…</p>
               <p>         — Fii amabil şi ţine-ţi gura! i-o reteză domnul Crackenthorpe.</p>
               <p>         Miss Marple dădea mâna cu Bryan Eastley.</p>
               <p>         — Fireşte că am auzit de dumneavoastră, spuse ea. De la Lucy. Ştiţi că-mi amintiţi de cineva, pe care l-am cunoscut în St. Mary Mead? De Ronnie Wells, fiul avocatului. Nu sunteţi înrudiţi? Asemănarea e chiar izbitoare.</p>
               <p>         — Nu răspunse Bryan. Nu cred că am rude cu numele de Wells.</p>
               <p>         — Ce privelişte frumoasă! schimbă Miss Marple subiectul, în timp ce se îndreptă spre fereastră şi se uită afară.</p>
               <p>         Emma i se alătură.</p>
               <p>         — Ce teren mare pentru parc! Cât de pitoresc se ivesc vacile printre copaci! Nu ţi-ai putea imagina niciodată că se găseşte în mijlocul unui oraş.</p>
               <p>         — Da, suntem un fel de anacronism, spuse Emma. Dacă ferestrele ar fi deschise s-ar auzi în depărtare zgomotul traficului.</p>
               <p>         — Bineînţeles, spuse Miss Marple, peste tot e zgomot, nu-i aşa? Chiar şi în St. Mary Mead. Trăim în apropierea unui aeroport. Este de-a dreptul îngrozitor când avioanele cu reacţie vuiesc pe deasupra. Tresari de fiecare dată. Recent s-au spart două geamuri de la mica mea seră. Avioanele întrec pragurile acustice, cum mi s-a spus. Dar ce înseamnă de fapt asta, n-am idee.</p>
               <p>         — Problema e foarte simplă, interveni Bryan amabil, în timp ce păşea spre ele. Vedeţi, este astfel…</p>
               <p>         Miss Marple îşi lăsă geanta să cadă; Bryan se aplecă şi o ridică. În acelaşi moment se apropie doamna McGillicuddy de Emma şi-i şopti ceva cu o faţă marcată de durere. Ceea ce simţea i se citea perfect în expresia ei. Căci doamnaMcGillicuddy se achita, din toată inima, de sarcina ce-i fusese încredinţată.</p>
               <p>         — S-ar putea să merg sus? întrebă ea încet.</p>
               <p>         — Desigur, răspunse Emma.</p>
               <p>         — Vă arăt drumul, se oferi Lucy.</p>
               <p>         Lucy şi doamna McGillicuddy părăsiră împreună camera.</p>
               <p>         — În ceea ce priveşte pragul acustic, spuse Bryan, problema stă în felul următor… Hei! Vine doctorul Quimper!</p>
               <p>         Doctorul venea cu maşina sa. Puţin după aceea intră. Arăta foarte înfrigurat şi-şi frecă mâinile.</p>
               <p>         — Va ninge, anunţă el. Pot să pariez. Bună, domnişoară Emma! Ce mai faceţi? Doamne Sfinte! Ce-i cu asta?</p>
               <p>         — Am pregătit pentru ziua dumneavoastră de naştere un tort, răspunse Emma. Doar ştiţi că mi-aţi spus că astăzi vă e ziua de naştere.</p>
               <p>         — Dar nu m-am aşteptat, se bucură Quimper. Ştiţi că sunt ani… da, cel puţin şaisprezece de când nu s-a mai gândit nimeni la ziua mea de naştere? Era vizibil emoţionat, dar nu se simţea în largul său.</p>
               <p>         — O cunoaşteţi pe Miss Marple? îl prezentă Emma.</p>
               <p>         — O, da, spuse Miss Marple. Ne-am întâlnit deja aici, şi când am avut, recent, o răceală nesuferită, doctorul Quimper a fost atât de amabil să vină să mă vadă.</p>
               <p>         — Sper că v-aţi însănătoşit, nu? întrebă doctorul.</p>
               <p>         Miss Marple îl asigură că se simte din nou bine.</p>
               <p>         — În ultimul timp, pe mine nu m-aţi îngrijit, Quimper, observă nemulţumit domnul Crackenthorpe. Aş fi putut muri liniştit, aşa de puţin v-aţi ocupat de mine.</p>
               <p>         — Va mai trece încă mult timp până când o să vă văd pe patul de moarte, răspunse doctorul Quimper.</p>
               <p>         — Încă n-am intenţia să mor, spuse domnul Crackenthorpe. Haideţi! Vrem să servim ceaiul. Ce mai aşteptăm?</p>
               <p>         — O, vă rog, spuse Miss Marple repede. N-o aşteptaţi pe prietena mea! S-ar enerva îngrozitor dacă aţi face asta.</p>
               <p>         Se aşezară şi serviră. Pe Miss Marple părea s-o intereseze un anumit sandvici.</p>
               <p>         — Ăsta e… Întrebă şovăind.</p>
               <p>         — Da, e cu peşte, spuse Bryan. Am ajutat la aranjarea sandviciurilor.</p>
               <p>         Domnul Crackenthorpe râse batjocoritor.</p>
               <p>         — E pastă de peşte otrăvită, zise el. Vă previn. Dacă mâncaţi, vă paşte pericolul.</p>
               <p>         — Da, te rog, tată!</p>
               <p>         — În casa asta trebuie să fiţi foarte prevăzătoare când mâncaţi ceva, îi spuse domnul Crackenthorpe lui Miss Marple. Doi fii de-ai mei au fost otrăviţi şi au murit ca muştele. De-aş şti numai cine se ascunde în spatele afacerii!</p>
               <p>         — Nu vă lăsaţi speriată! îi întrerupse Cedric, întinzându-i din nou platoul ca să servească. Cum se spune, puţin arsenic face bine la ten. Nu poate fi prea mult.</p>
               <p>         — Atunci mănâncă tu însuţi din el! îl îndemnă bătrânul domn Crackenthorpe.</p>
               <p>         — Să achit şi costul oficial? întrebă Cedric. Împotriva voinţei mele…</p>
               <p>         Luă un sandvici cu peşte şi-l băgă în gură. Miss Marple zâmbi încântată şi servi şi ea unul. Muşcă din el şi spuse:</p>
               <p>         — Mi se pare foarte curajos din partea dumneavoastră să faceţi glumele astea.</p>
               <p>         Deodată înghiţi din greu şi începu să se înece, ca şi cum ceva îi rămăsese în gât.</p>
               <p>         — Un os de peşte! gâfâia ea. În gâtlejul meu!</p>
               <p>         Quimper se ridică repede. Se duse spre ea, îi dădu capul pe spate şi spuse: deschideţi gura mare. Scoase o trusă din buzunar şi alese un cleşte mic. Cu îndemânare profesională, se uită în gâtul bătrânei doamne. În clipa aceasta, uşa se deschise şi doamna McGillicuddy intră în urma lui Lucy. Doamna McGillicuddy scoase un strigăt de surpriză când ochii i se opriră asupra priveliştii de la fereastră: Miss Marple, cu capul aplecat pe spate şi doctorul care, cu o mână o ţinea de gât şi cu cealaltă îi dădea capul mai pe spate.</p>
               <p>         — El e! strigă ea. Ăsta-i bărbatul din tren…</p>
               <p>         Cu o iuţeală de necrezut, Miss Marple fugi din strânsoarea doctorului şi se repezi la prietena ei.</p>
               <p>         — Am fost pe deplin încredinţată că o să-l recunoşti, Elspeth! zise ea. Nu. Nu mai spune nimic! Se întoarse triumfătoare spre doctorul Quimper. N-aţi ştiut, doctore? Când aţi strangulat femeia în tren, cineva v-a văzut. Prietena mea de-aici, doamna McGillicuddy. Înţelegeţi? A văzut cu proprii ei ochi! Se afla în alt tren care trecea paralel cu al dumneavoastră.</p>
               <p>         — Ce dracu! Doctorul Quimper făcu o mişcare rapidă în direcţia doamnei McGillicuddy, dar, la fel de repede, se interpuse Miss Marple între cei doi.</p>
               <p>         — Da, spuse Miss Marple. V-a văzut, v-a recunoscut şi va jura la proces. Desigur, nu se întâmplă des, continuă Miss Marple pe un ton mai blând, ca cineva să vadă, în realitate, cum se produce o crimă. De obicei, se pot trage concluzii numai pe baza indiciilor, dar, în acest caz, împrejurările au fost cu totul neobişnuite. A existat o martoră la crimă.</p>
               <p>         — Vrăjitoare bătrână! strigă doctorul Quimper. A vrut să se repeadă la Miss Marple, dar, de data asta, îi bară drumul Cedric. Îl luă de umăr.</p>
               <p>         — Aşadar, dumneavoastră sunteţi diavolul care intră şi iese ca un ucigaş, spuse el, înverşunat, în timp ce-l încolţise. Niciodată nu mi-aţi plăcut şi niciodată n-am avut încredere în dumneavoastră, dar, pe toţi sfinţii, nu v-am suspectat nici o clipă.</p>
               <p>         Bryan Eastley îi veni rapid în ajutor lui Cedric şi, la uşa din spate, apărură inspectorii Craddock şi Bacon.</p>
               <p>         — Doctore Quimper, începu Bacon, vă aduc la cunoştinţă că…</p>
               <p>         — Du-te la dracu! strigă doctorul Quimper. Vă gândiţi, cumva, că cineva va crede ce îndrugă două babe ţicnite? Cine a auzit vreodată de prostia asta din tren?</p>
               <p>         Miss Marple răspunse:</p>
               <p>         — Elspeth McGillicuddy a anunţat imediat poliţia despre crimă, la 20 decembrie, şi l-a descris pe ucigaş.</p>
               <p>         Doctorul Quimper ridică din umeri.</p>
               <p>         — De ce aş fi ucis o femeie care îmi era cu totul străină?</p>
               <p>         — Nu era o femeie străină, răspunse inspectorul Craddock. Era soţia dumneavoastră.</p>
            </div>
            <div type="div2">
               <head>         Capitolul XXVII</head>
               <p>         — Vedeţi aşadar, concluzionă Miss Marple, că, într-adevăr, cum bănuisem a fost extrem de simplu. Mulţi bărbaţi îşi omoară soţiile.</p>
               <p>         Doamna McGillicuddy se uita când la Miss Marple, când la inspectorul Craddock.</p>
               <p>         — V-aş fi recunoscătoare dacă mi-aţi explica despre ce e vorba.</p>
               <p>         — El a văzut posibilitatea de a se căsători cu o femeie bogată, Emma Crackenthorpe, începu Miss Marple. Numai că nu se putea însura cu ea, deoarece avea o nevastă. Trăiau despărţiţi de mulţi ani, dar ea se opunea divorţului. Se potrivea foarte bine cu ceea ce îmi spusese inspectorul Craddock despre o fată, pe nume Anna Strawinska. Ea avea un soţ englez, cum le povestise unor prietene şi se ştia că e o catolică foarte credincioasă. Doctorul Quimper nu putea risca să se însoare cu Emma şi să trăiască în bigamie. De aceea s-a decis, ca un ticălos cu sânge rece ce era, să se debaraseze de soţia sa. A fost o idee inteligentă s-o ucidă în tren şi, apoi, să-i bage cadavrul în sarcofag. Vroia să implice familia Crackenthorpe în crimă. Mai înainte, scrisese o epistolă Emmei, care părea să vină de la Marţine, fata cu care dorise să se însoare Edmund Crackenthorpe. Emma îi povestise totul despre fratele ei. Când a sosit momentul potrivit, a îndemnat-o să se ducă la poliţie şi să dezvăluie povestea. Vroia ca moarta să fie identificată drept Marţine. A aflat că poliţia franceză întreprindea cercetări în privinţa Annei Strawinska. De aceea a avut grijă să parvină fetelor din trupa de balet o ilustrată din Jamaica, pe care, aparent, ar fi scris-o ea.</p>
               <p>         El a aranjat o întâlnire, la Londra, cu soţia lui. Trebuie să-i fi spus că vrea să se împace cu ea şi apoi a invitat-o să meargă la Brackhampton. Ce s-a întâmplat mai departe nu vreau să mai relatez căci este prea oribil. Era un om foarte lacom. Când se gândea la impozitele ridicate care-i forfecau zdravăn venitul, şi-a zis că ar fi drăguţ, dacă ar avea pe mână un capital mai mare. De aceea a început să răspândească zvonuri că cineva ar dori să-l otrăvească pe domnul Crackenthorpe. După ce pregătise aşa terenul, a pus arsenic. S-a ferit ca doza să fie prea mare, deoarece nu vroia să moară bătrânul domn Crackenthorpe.</p>
               <p>         — Dar nu înţeleg cum a procedat, interveni Craddock, căci doar nu se afla în casă când a fost pregătit curry.</p>
               <p>         — Atunci încă nu era arsenic în curry, explică Miss Marple. L-a introdus mai târziu în curry pe care îl luase cu sine pentru analize. E posibil să fi pus arsenic şi în cocteil. Acum, bineînţeles, că, în rolul său de consultant medical, îi era foarte uşor să-l otrăvească pe Alfred Crackenthorpe şi lui Harold să-i trimită tablete otrăvite, după ce, în prealabil, fusese aşa de prevăzător încât să-i spună că nu va mai avea nevoie să ia altele.</p>
               <p>         M-am tot gândit cum l-aş putea demasca. Prietena mea îl zărise numai din spate, dar ştiam că orice om se recunoaşte, dacă este văzut în exact aceeaşipostură. Mi-am zis că, dacă Elspeth l-ar vedea pe doctorul Quimper exact în aceeaşi poziţie în care-l surprinsese pe bărbatul din tren – adică întors cu spatele la ea şi aplecat asupra femeii, pe care o ţinea strâns de gât – atunci mai mult ca sigur îl va recunoaşte sau, cel puţin, îşi va exprima, cumva, surprinderea. Astfel, cu ajutorul nepreţuit al lui Lucy, am pus în aplicare un mic plan.</p>
               <p>         — Trebuie să recunosc că am fost cumplit de consternată, zise doamna McGillicuddy. Nici nu m-am putut împiedica să nu rostesc cuvintele: „El e!” Nu-i văzusem figura, adevărat, dar…</p>
               <p>         — Mi-a fost groaznic de teamă că ai să spui asta, Elspeth, replică Miss Marple.</p>
               <p>         — Cât pe-aici s-o zic. Vroiam să adaug că, fireşte, nu-i zărisem chipul, confirmă doamna McGillicuddy.</p>
               <p>         — Asta ar fi avut urmări complet nefaste. Adică am crezut, draga mea, că l-ai recunoaşte totuşi. El nu putea şti că nu-l văzuseşi la figură.</p>
               <p>         — Atunci e bine că mi-am ţinut gura, spuse doamna McGillicuddy.</p>
               <p>         — Nu mi-am permis să-ţi spun nici un cuvânt, îi explică solemnă Miss Marple.</p>
               <p>         Craddock izbucni în râs:</p>
               <p>         — Voi două! Sunteţi o pereche minunată. Şi ce urmează acum, Miss Marple? Cum vedeţi happy-endul? De exemplu, ce se va întâmpla cu biata Emma Crackenthorpe?</p>
               <p>         — Cred că atunci când tatăl ei va muri, răspunse Miss Marple, şi nu cred că sănătatea lui e aşa de bună, ca înainte, aşadar, după ce va muri, va pleca într-o croazieră cu un vapor de lux şi va rămâne în străinătate. Poate va găsi un bărbat mai bun decât doctorul Quimper. Asta îi doresc.</p>
               <p>         — Şi Lucy Eyelesbarrow? Auziţi şi pentru ea bătând clopotele de nuntă?</p>
               <p>         — Poate, răspunse Miss Marple. Nu m-ar surprinde.</p>
               <p>         — Atunci pe care dintre ei îl va alege? întrebă Dermot Craddock.</p>
               <p>         — Nu ştiţi? se miră Miss Marple.</p>
               <p>         — Nu, nu ştiu, dumneavoastră ştiţi?</p>
               <p>         — O, da, aşa cred, zise Miss Marple.</p>
               <p>         Şi-i făcu cu ochiul.</p>
               <trailer>                                                                                SFÂRŞIT</trailer>
            </div>
         </div>
         <div type="div1" rend="P10">
            <head>13 la cină</head>
            <p>Doctorului şi doamnei Campbell Thompson</p>
            <div type="div2" rend="P11">
               <head>         CUPRINS:/x/</head>
               <p>         Capitolul 1 O serată artistică.</p>
               <p>         Capitolul 2 O întâlnire la cină.</p>
               <p>         Capitolul 3 Omul cu un dinte de aur.</p>
               <p>         Capitolul 4 întâlnirea.</p>
               <p>         Capitolul 5 Crima.</p>
               <p>         Capitolul 6 Văduva.</p>
               <p>         Capitolul 7 Secretara.</p>
               <p>         Capitolul 8 Posibilităţi.</p>
               <p>         Capitolul 9 A doua crimă.</p>
               <p>         Capitolul 10 Jenny Driver.</p>
               <p>         Capitolul 11 Egoista.</p>
               <p>         Capitolul 12 Fiica lordului.</p>
               <p>         Capitolul 13 Nepotul.</p>
               <p>         Capitolul 14 Cinci întrebări.</p>
               <p>         Capitolul 15 Sir Montagu Corner.</p>
               <p>         Capitolul 16 Discuţii.</p>
               <p>         Capitolul 17 Majordomul.</p>
               <p>         Capitolul 18 Pretendentul.</p>
               <p>         Capitolul 19 O mare doamnă.</p>
               <p>         Capitolul 20 Şoferul de taxi.</p>
               <p>         Capitolul 21 Mărturia lui Ronald.</p>
               <p>         Capitolul 22 Hercule Poirot se comportă ciudat.</p>
               <p>         Capitolul 23 Scrisoarea.</p>
               <p>         Capitolul 24 Veşti de la Paris.</p>
               <p>         Capitolul 25 O masă mondenă.</p>
               <p>         Capitolul 26 Paris?</p>
               <p>         Capitolul 27 Unde e vorba de ochelari.</p>
               <p>         Capitolul 28 Poirot pune câteva întrebări…</p>
               <p>         Capitolul 29 Poirot vorbeşte.</p>
               <p>         Capitolul 30 Povestea crimei.</p>
               <p>         Capitolul 31 O ultimă mărturie</p>
            </div>
            <div type="div2" rend="P11">
               <head>         Capitolul 1<lb/>         O serată artistică.</head>
               <p>         Memoria publicului este scurtă. Puternicul interes şi agitaţia produse de moartea lui George Alfred St Vincent Marsh, al patrulea baron Edgware, au fost uitate şi noi evenimente de senzaţie le-au luat locul.</p>
               <p>         Numele prietenului meu, Hercule Poirot, nu a fost niciodată menţionat deschis în legătură cu acest caz. Şi acest lucru, aş putea spune, a fost în întregime conform dorinţei sale de a rămâne în umbră. Soluţionarea cazului a fost asumată de altcineva – şi chiar aşa şi-a dorit să se întâmple. Mai mult, din punctul lui de vedere, Poirot considera că acest caz a fost unul dintre eşecurile sale. Susţine întruna că doar remarca întâmplătoare a unui trecător de pe stradă 1-a făcut să revadă situaţia dintr-un nou unghi.</p>
               <p>         Oricum ar fi, numai datorită geniului său întreaga afacere a ieşit la iveală. Dacă nu era Hercule Poirot, mă îndoiesc că ar fi fost dezvăluit vreodată adevăratul vinovat de această crimă.</p>
               <p>         Şi cred că a venit timpul să pun pe hârtie tot ceea ce ştiu despre această poveste, până la cel mai mic amănunt, şi sunt sigur că astfel voi satisface din plin dorinţele unei doamne încântătoare care a fost implicată.</p>
               <p>         Îmi amintesc deseori ziua în care, prezenţi în micul, cochetul şi atât de ordonatul salon al lui Poirot, dragul meu prieten, plimbându-se cu paşi mari de-a lungul unei linii invizibile a covorului, ne-a dezvăluit pe scurt, cu o măiestrie surprinzătoare, întregul caz. Şi pentru că mi se pare cel mai potrivit, îmi voi începe şi eu istorisirea în acelaşi loc unde s-a întâmplat – Într-un teatru londonez, anul trecut, în iunie.</p>
               <p>         Carlotta Adams era senzaţia Londrei la acel moment. Cu un an în urmă, susţinuse două matinee ce obţinuseră un succes răsunător. În anul în care are loc povestea noastră, ea îşi ducea la bun sfârşit un angajament pe trei săptămâni ce avea să se încheie a doua zi.</p>
               <p>         Această tânără americană dotată cu un talent sur-prinzător excela în scheciuri de una singură fără a apela la schimbări de decoruri sau de machiaj. De asemenea, părea capabilă să se exprime în orice limbă cu foarte mare uşurinţă. Sceneta sa ilustrând o seară într-un hotel cosmopolit încântase pe toată lumea. Pe rând, ea incarnase cu uşurinţă turişti americani şi germani, membri ai unei familii engleze de pătură mijlocie, doamne cu reputaţie îndoielnică, aristocraţi ruşi ruinaţi şi ospătari discreţi şi plictisiţi.</p>
               <p>         Scheciurile sale variau de la tristeţe la veselie şi vice-versa. Interpretarea unei femei cehoslovace muribunde într-un spital ne pusese un nod în gât ca, un minut mai târziu, să fie înlocuit de hohote de râs de povestea unui dentist care, în timp ce-şi exercita meseria, sporovăia amical cu pacienţii săi.</p>
               <p>         Programul său se termina cu un număr intitulat „Cateta imitaţii”.</p>
               <p>         Şi de această dată, fu incomparabilă. Fără ajutorul vreunui machiaj, trăsăturile sale dispărură brusc pentru a se transforma imediat în imagineaunui politician, a unei actriţe renumite sau a unei mondene faimoase. În ipostaza fiecărui personaj, ea susţinu un scurt discurs, zugrăvind cu măiestrie prin doar câteva fraze defectele modelului ales.</p>
               <p>         Printre ultimele personaje întruchipate, fu cu adevărat remarcabil cel al lui Jane Wilkinson, o tânără şi talentată actriţă americană, foarte cunoscută la Londra. Am privit fascinaţi cum vocea caldă şi puţin răguşită transforma fără voia noastră banalităţile rostite pe un ton plin de semni-ficaţii emoţionale în cuvinte cu înţeles puternic şi funda-mental. Reproducerea gesturilor sale reţinute, a uşoarei legănări a corpului şi chiar impresia puternică de frumuseţe fizică necontenstabilă au fost fenomenale.</p>
               <p>         Admirator înfocat al frumoasei Jane Wilkinson, am fost mereu mişcat de interpretările ei emoţionante şi i-am înfruntat întotdeauna pe cei care îi recunoşteau frumuseţea, dar afirmau că îi lipseşte talentul actoricesc şi că nu era o actriţă în adevăratul sens al cuvântului.</p>
               <p>         Şi m-am simţit puţin cam straniu auzind această voce un pic răguşită şi atât de cunoscută, care mă impresionase de atâtea ori, şi privind acel gest lent al mâinii care se deschidea şi se închidea şi acea mişcare bruscă a capului aruncând părul pe spate, caracteristică actriţei la finalul scenelor sale dramatice.</p>
               <p>         Jane Wilkinson era una dintre acele actriţe care pără-siseră scena după căsătorie numai pentru a se reîntoarce câţiva ani mai târziu.</p>
               <p>         Cu trei ani în urmă, ea se căsătorise cu lordul Edgware, un bărbat bogat şi excentric. Se zvonise că l-ar fi părăsit la puţin timp după aceea şi, la un an şi jumătate după căsă-torie, turnase un film în America şi, în timpul ultimului sezon teatral, cunoscuse un viu succes la Londra.</p>
               <p>         Urmărind imitaţiile reuşite, dar poate puţin caustice ale Carlottei Adams, mă întrebam ce puteau gândi persona-lităţile interpretate. Oare se bucurau de această publicitate gratuită? Sau îi deranja această etalare deliberată a secre-telor meseriei lor? Nu întruchipa oare Carlotta Adams prestidigitatorul rival care replică: „Ah, acesta este un truc vechi şi foarte simplu! Îţi arăt eu cum se face!”</p>
               <p>         Dacă eu aş fi fost în locul persoanelor vizate m-aş fi simţit foarte neplăcut dar, bineînţeles, mi-aş fi ascuns iritarea. Trebuie să posezi un spirit foarte tolerant şi un simţ al umorului deosebit pentru a aprecia o astfel de inter-pretare nemiloasă.</p>
               <p>         Tocmai ajunsesem la aceste concluzii când, din spatele meu, se auzi un râset fermecător şi puţin răguşit, asemă-nător cu cel de pe scenă.</p>
               <p>         M-am întors brusc şi am văzut pe scaunul din spate, aplecată un pic înainte, cu buzele întredeschise, tocmai persoana imitată în acel moment – Lady Edgware, cunoscută mai bine sub numele de Jane Wilkinson.</p>
               <p>         Am realizat imediat că mă înşelasem în deducţiile mele. Întreaga ei atitudine şi expresia ei de încântare şi amuzament susţineau contrariul.</p>
               <p>         La finalul imitaţiei, ea aplaudă zgomotos, râzând alături de partenerul ei din acea seară, un bărbat înalt şi extrem de arătos, asemănător zeilor greci din Antichitate, pe care l-am recunoscut imediat ca fiind Bryan Martin, un star decinema foarte popular la acel moment. Ei interpretaseră împreună mai multe roluri în producţii ale marelui ecran.</p>
               <p>         — Este minunată, nu-i aşa? Îi spuse Lady Edgware însoţitorului ei.</p>
               <p>         — Jane, se pare că te-a emoţionat profund, îi răspunse acesta râzând.</p>
               <p>         — Ei bine, este într-adevăr fermecătoare! Chiar mai talentată decât aş fi crezut.</p>
               <p>         Carlotta Adams începu o nouă imitaţie şi n-am apucat să aud comentariul lui Bryan Martin.</p>
               <p>         Însă, ceea se întâmplă mai târziu în acea seară fu o coincidenţă mai mult decât stranie.</p>
               <p>         După reprezentaţie, eu şi Poirot am mers să cinăm la Savoy.</p>
               <p>         La masa de alături, se aflau Lady Edgware, Bryan Martin şi alte două persoane pe care nu le cunoşteam. În timp ce-i atrăgeam atenţia lui Poirot asupra acestui lucru, un alt cuplu se aşeză în apropierea noastră. Chipul femeii îmi păru familiar, însă, pentru moment, nu am reuşit să-i atribui vreun nume.</p>
               <p>         Mi-am dat brusc seama că femeia pe care o priveam cu stăruinţă era Carlotta Adams. Nu-1 cunoşteam pe cel care o însoţea, un bărbat îngrijit, cu trăsături plăcute şi cumva distrate, dar cu siguranţă nu genul care să-mi provoace admiraţia.</p>
               <p>         Carlotta Adams purta o rochie neagră foarte discretă. Fizionomia sa nu oferea nimic care să-ţi atragă atenţia în mod deosebit, mobilitatea şi sensibilitatea trăsăturilor pretându-se foarte bine artei de a mima: fiind lipsite de un caracter personal, luau uşor expresia unui alt chip.</p>
               <p>         I-am împărtăşit reflecţiile mele lui Poirot şi el mă ascultă cu capul plecat, înclinat uşor înspre mine, în acelaşi timp aruncând o privire atentă către persoanele de la cele două mese în discuţie.</p>
               <p>         — A! Deci ea este Lady Edgware! Am văzut-o adesea jucând. Este o belle femme!</p>
               <p>         — Şi, în plus, o actriţă excelentă.</p>
               <p>         — Posibil.</p>
               <p>         — Nu pari prea convins.</p>
               <p>         — Totul depinde de rolul care îi este rezervat, dragul meu prieten. Dacă este în centrul piesei, dacă totul se raportează la ea, atunci devine o actriţă perfectă. Dar mă îndoiesc că ar face faţă onorabil unui rol secundar sau unui rol de compoziţie. Piesa trebuie scrisă despre ea şi pentru ea. Mi se pare că face parte dintre acele femei pentru care nu există nimic în afară de ele însele. Aceste femei se expun la grave pericole, adăugă el după o scurtă pauză.</p>
               <p>         — Ce pericole? L-am întrebat, surprins.</p>
               <p>         — Acest cuvânt te miră, mon ami. Îl menţin pentru că, vezi tu, o astfel de femeie nu vede decât un singur lucru – pe ea însăşi. Femeile de acest gen nu observă nimic din pericolele şi riscurile ce le înconjoară, multitudinea de interese conflictuale şi relaţiile dintre oameni. Nimic din toate acestea, ci doar propriul drum în viaţă. Şi astfel, mai devreme sau mai târziu, le iese în cale inevitabilul.</p>
               <p>         Am devenit brusc interesat de idee pentru că, trebuie să recunosc, nu m-aş fi gândit niciodată la aşa ceva.</p>
               <p>         — Şi despre cealaltă ce ai putea spune?</p>
               <p>         — Despre domnişoara Adams? Replică el aruncând o privire rapidă spre masa ei şi zâmbind. Ce ai dori să-ţi spun despre ea?</p>
               <p>         — Doar primul lucru care-ţi vine în minte.</p>
               <p>         — Mon cher, cred că mă confunzi cu acei ghicitori în palmă care-ţi spun cine eşti cu adevărat.</p>
               <p>         — Ei bine, cred că te-ai descurca mai bine decât mulţi dintre ei, am continuat eu jocul început de Poirot.</p>
               <p>         — Văd că ai foarte multă încredere în judecata mea, Hastings. Sunt impresionat. Nu ştiai că fiecare dintre noi este un mister greu de pătruns, un labirint de pasiuni, dorinţe şi atitudini, în permanent conflict unele cu altele? Mais oui, c'est vrai. Oricare dintre noi poate exprima o părere, dar, de cele mai multe ori, din zece încercări doar una este adevărată.</p>
               <p>         — Nu şi în cazul lui Hercule Poirot, am replicat zâmbind.</p>
               <p>         — În special în cazul lui Hercule Poirot! O, sunt perfect conştient de faptul că m-ai considerat întotdeauna puţin vanitos, însă te asigur că în realitate sunt o persoană foarte modestă.</p>
               <p>         Răspunsul lui Poirot îmi provocă râsul.</p>
               <p>         — Tu? Modest?</p>
               <p>         — Chiar aşa. Mărturisesc însă că sunt mândru de mustaţa mea mai mult decât ar trebui, pentru că n-am văzut nicăieri în Londra una care să fie demnă de comparaţie.</p>
               <p>         — Eşti în perfectă siguranţă, pentru că nici nu există vreuna, i-am răspuns scurt. Să înţeleg că nu doreşti să rişti o părere despre Carlotta Adams?</p>
               <p>         — Elle est artiste! Nu cred că aş putea adăuga ceva în plus.</p>
               <p>         — Şi după tine, viaţa ei nu este presărată cu pericole ca acea a lui Lady Edgware?</p>
               <p>         — Cu toţii ne strecurăm printre obstacole, rosti Poirot cu o voce gravă. Primejdiile ne vor aştepta întotdeauna la orice cotitură. Însă, ca să-ţi răspund la întrebare, cred că domnişoara Adams va reuşi în viaţă. Nu-i lipseşte prezenţa de spirit şi, fără îndoială ai remarcat deja, e evreică.</p>
               <p>         Mărturisesc că îmi scăpase acest detaliu şi, acum, uitându-mă cu atenţie, sesizam pe faţa sa urme de origine semită. Poirot încuviinţă din cap şi continuă:</p>
               <p>         — Iată motivele pentru care va triumfa, cu toate că există totuşi un obstacol la care va trebui să fie atentă.</p>
               <p>         — Care?</p>
               <p>         — Dragostea pentru bani. O astfel de pasiune ar putea-o îndepărta de calea precaută pe care a ales-o.</p>
               <p>         — E o primejdie pentru oricare dintre noi.</p>
               <p>         — Sunt de acord, însă în acelaşi timp, tu sau eu am sesiza pericolul, am cântări argumentele pro şi contra. Când dragostea pentru bani este atât de profundă, nu mai vezi decât banii şi orice altceva trece pe un plan secundar.</p>
               <p>         Tonul lui serios mă făcu să zâmbesc.</p>
               <p>         — Se pare că Esmeralda, regina ţiganilor, este în mare formă în această seară, l-am tachinat pe Poirot.</p>
               <p>         Fără a se emoţiona, micul detectiv belgian reluă:</p>
               <p>         — Psihologia este un domeniu interesant. Şi, un criminolog devotat nu poate exclude studiul psihologiei, pentru că nu actul în sine este important, ci motivul care a dus la acest act. Mă asculţi, Hastings?</p>
               <p>         L-am asigurat de atenţia mea completă.</p>
               <p>         — Dragul meu Hastings, am observat că de fiecare dată când lucrăm împreună la un caz mă îndemni să măsor urme de paşi, să analizez scrumiere sau să mă întind pe podea pentru a examina cine ştie ce detaliu. Te-ai gândit oare vreodată că aşezat comod într-un fotoliu, cu ochii închişi, poţi găsi mai uşor soluţia unei probleme, pentru că atunci vezi lucrurile cu ochii minţii?</p>
               <p>         — Nu este şi cazul meu. Mie mi se întâmplă doar un singur lucru când stau aşezat într-un fotoliu cu ochii închişi.</p>
               <p>         — Am observat, continuă Poirot. Şi mi se pare surprinzător. În astfel de momente, creierul ar trebui să lucreze cu mai multă înverşunare şi nu să se scufunde într-un somn liniştit. Activitatea mentală este atât de interesantă, atât de stimulantă! Folosirea celulelor cenuşii este o plăcere mentală. Doar ele sunt singurele în care putem să ne încredem pentru a ajunge la adevăr…</p>
               <p>         Recunosc că l-am auzit pe Poirot de atâtea ori men-ţionând celulele lui cenuşii, încât mi-am creat un obicei de a-mi îndrepta atenţia spre altceva când vine vorba despre ele. Şi de această dată, mi-am ocupat timpul observând cele patru persoane de la masa alăturată. Când monologul lui se apropie de sfârşit, i-am atras atenţia chicotind:</p>
               <p>         — Poirot, ai dat lovitura. Frumoasa Lady Edgware nu-şi mai poate lua ochii de la tine.</p>
               <p>         — Fără îndoială, a fost informată asupra identităţii mele, replică Poirot, făcând un vădit efort pentru a părea indiferent.</p>
               <p>         — Cred mai degrabă că e vrăjită de eleganţa mustăţii tale.</p>
               <p>         — Tocmai pentru că este unică, recunoscu Poirot, mângâindu-şi podoaba discret.,Peria de dinţi” pe care voi aţi adoptat-o mi se pare o oroare, o atrocitate, o crimă împotriva generozităţii Naturii. Aşa că te implor, bunul meu prieten, să-ţi laşi mustaţa să crească.</p>
               <p>         — Măi să fie! L-am întrerupt, ignorându-i rugămintea. Doamna se ridică şi se îndreaptă înspre masa noastră. Bryan Martin încearcă să o oprească, dar ea este de neînduplecat.</p>
               <p>         Jane Wilkinson se apropie hotărâtă de masa noastră. Poirot se ridică şi salută. Eu, la fel.</p>
               <p>         — Domnul Hercule Poirot, nu-i aşa? Zise vocea melo-dioasă şi gravă a lui Jane Wilkinson.</p>
               <p>         — El însuşi, la dispoziţia dumneavoastră, doamnă.</p>
               <p>         — Aş vrea să vă vorbesc, domnule Poirot. Trebuie să vă vorbesc neapărat.</p>
               <p>         — Vă ascult, madame. Luaţi loc, vă rog.</p>
               <p>         — Nu, nu aici. Ci în particular. Vom urca de îndată în apartamentul meu.</p>
               <p>         Bryan Martin o ajunse din urmă şi i se adresă dezaprobator:</p>
               <p>         — Jane, aşteaptă cel puţin până la sfârşitul mesei. Nu am terminat de mâncat şi nici domnul Poirot.</p>
               <p>         Însă Jane Wilkinson nu se lăsă prea uşor convinsă:</p>
               <p>         — Ce importanţă are, Bryan? Vom cina cu toţii în apar-tament. Fii bun şi dă ordinele necesare. Şi, Bryan…!</p>
               <p>         Se grăbi în urma lui Bryan, în timp ce acesta se înde-părta, şi păru să-i şoptească la ureche ceva cu un ton hotărât. Scuturând din cap şi ridicând din sprâncene, el se împotrivi la început, însă tonul decisiv cu care ea îi vorbi din nou îl făcu să cedeze, ridicând din umeri.</p>
               <p>         O dată sau de două ori în timpul acestei scurte discuţii, Jane îşi întoarse privirea înspre Carlotta Adams şi m-am întrebat dacă ceea ce îi sugera avea vreo legătură cu tânăra americană.</p>
               <p>         Mulţumită de rezultatul discuţiei, Jane reveni la noi.</p>
               <p>         — Să urcăm repede, zise, aruncându-mi un zâmbet strălucitor.</p>
               <p>         Şi, fără să se sinchisească dacă invitaţia ne convenea sau nu, ne îndrumă spre lift.</p>
               <p>         — Domnule Poirot, reluă ea, doar norocul v-a scos în calea mea în această seară şi nu-mi vine să cred cum totul pare să fie în favoarea mea. De ceva vreme, mă frământ şi mă întreb ce să fac, şi când v-am văzut la masa alăturată, mi-am zis: „Domnul Poirot îmi va spune ce să fac”. Se opri pentru un moment pentru a-i spune liftierului: La etajul doi!</p>
               <p>         — Dacă vă pot fi de folos cu ceva…, începu Poirot.</p>
               <p>         — Sunt sigură. Mi s-a spus că sunteţi un om extraor-dinar. Şi dacă există cineva care mă poate ajuta să ies din necazul în care mă aflu, dumneavoastră sunteţi cel mai potrivit.</p>
               <p>         La etajul doi, Jane Wilkinson ne însoţi de-a lungul culoarului şi, oprindu-se în dreptul unei uşi, ne conduse într-unui dintre apartamentele cele mai luxoase ale hote-lului Savoy.</p>
               <p>         Aruncându-şi capa de blană albă pe un scaun şi poşeta ornată cu pietre preţioase pe masă, actriţa se afundă într-un fotoliu şi declară:</p>
               <p>         — Domnule Poirot, într-un fel sau altul, trebuie să scap de soţul meu!</p>
            </div>
            <div type="div2" rend="P11">
               <head>         Capitolul 2<lb/>         O întâlnire la cină</head>
               <p>         — Madame, răspunse Poirot, încercând să-şi revină după un prim moment de surpriză, a despărţi o femeie de bărbatul ei nu face parte din atribuţiile mele.</p>
               <p>         — Bineînţeles că ştiu acest lucru.</p>
               <p>         — Aveţi nevoie mai degrabă de un avocat.</p>
               <p>         — Tocmai aici vă înşelaţi. Sunt sătulă de avocaţi, fie ei cinstiţi sau oneroşi, şi niciunul dintre cei pe care i-am consultat până acum nu a fost capabil să mă ajute. Sunt experţi în ale legii, însă, în afară de asta, nu au pic de simţ al vieţii.</p>
               <p>         — Şi credeţi că eu am?</p>
               <p>         Ea zâmbi.</p>
               <p>         — Am auzit că nu vă scapă nimic, domnule Poirot.</p>
               <p>         — Comment? Mă tem că nu înţeleg ce vreţi să spuneţi.</p>
               <p>         — Ei bine, mi s-a spus că sunteţi cel mai inteligent om.</p>
               <p>         — Doamnă, fie că sunt inteligent sau nu… Realitatea face că sunt inteligent… De ce-aş nega-o? Însă în ceea ce priveşte afacerea dumneavoastră, nu cred că este genul meu.</p>
               <p>         — Şi de ce nu? E vorba despre o problemă!</p>
               <p>         — O problemă?</p>
               <p>         — O problemă complicată care trebuie rezolvată, continuă Jane Wilkinson. Şi n-am auzit să fiţi omul care să dea înapoi în faţa unei dificultăţi.</p>
               <p>         — Permiteţi-mi să vă felicit pentru perspicacitate, madame. Însă, vă repet, nu mă ocup de anchete pentru obţinerea unui divorţ. Nu consider prea plăcută… Ce métier-là.</p>
               <p>         — Dar dragul meu domn, nu vă cer să-mi spionaţi soţul. Nu m-ar ajuta cu nimic. Doresc numai să scap de el şi sunt sigură că mă puteţi sfătui cum să fac asta.</p>
               <p>         Poirot se gândi pentru un moment şi, când vorbi, tonalitatea vocii sale se schimbă.</p>
               <p>         — Mai întâi, madame, spuneţi-mi vă rog de ce sunteţi atât de nerăbdătoare să scăpaţi de lordul Edgware?</p>
               <p>         — Vreau să mă recăsătoresc. Ce alt motiv aş putea avea? Răspunse ea, fără nici un fel de ezitare, privindu-1 cu un aer inocent, cu ochii săi mari şi albaştri.</p>
               <p>         — Păi atunci cu siguranţă aţi putea obţine divorţul fără prea mare dificultate.</p>
               <p>         — Nu-mi cunoaşteţi soţul, domnule Poirot. Este… Este… Nu ştiu cum să mă exprim. Este un bărbat bizar… Nu se aseamănă cu nici un alt bărbat.</p>
               <p>         Tremurând uşor, făcu o pauză şi continuă:</p>
               <p>         — Cred că un astfel de om n-ar trebui să se însoare cu nimeni. Spunadevărul doar că nu ştiu cum să vă explic. Este un bărbat… Ciudat. Prima sa nevastă 1-a părăsit fugind din domiciliul conjugal şi abandonându-şi copilul de trei luni. El n-a consimţit niciodată să divorţeze şi ea a murit după o vreme în mizerie, undeva în străinătate. Apoi el s-a căsătorit cu mine. Şi eu, ei bine, n-am putut rezista. Îmi inspira teamă. L-am părăsit şi am plecat în Statele Unite. Nu am nici un motiv întemeiat pentru a-i cere divorţul şi, în schimb, i-am dat lui o grămadă de motive, însă nu vrea să-1 intenteze. E într-un fel… Fanatic, cred.</p>
               <p>         — În anumite state ale Americii, vi s-ar acorda cu uşurinţă divorţul, madame.</p>
               <p>         — Da, dar n-ar avea nici o valoare, pentru că intenţionez să locuiesc în Anglia.</p>
               <p>         — În Anglia?</p>
               <p>         — Da.</p>
               <p>         — Şi, dacă-mi permiteţi, cine e viitorul soţ?</p>
               <p>         — Tocmai în asta constă dificultatea. Ducele de Merton.</p>
               <p>         Am rămas stupefiat. Ducele de Merton era disperarea mamelor cu fete de măritat. Tânăr cu tendinţe monahale, catolic anglican convins, se spunea că era în întregime sub papucul mamei sale, o redutabilă ducesă bogată. Ducea o viaţă ascetică, colecţiona porţelanuri chinezeşti şi trecea drept un om cu gusturi artistice. Se mai spunea şi că este un misogin convins.</p>
               <p>         — Sunt nebună după el! Declară Jane pe un ton sentimental. N-am mai întâlnit nici un om ca el, iar castelul Merton este o minunăţie. Întreaga poveste este cel mai romantic lucru care s-a întâmplat vreodată. În plus, el este atât de fermecător! Odată căsătorită voi renunţa la scenă. Oricum nu mă mai atrage deloc, reluă ea după o scurtă pauză.</p>
               <p>         — Între timp, remarcă Poirot cu o voce seacă, lordul Edgware stă în calea tuturor acestor proiecte romantice.</p>
               <p>         — Exact! Şi numai gândul la asta mă înnebuneşte. Dacă ne-am fi aflat în Chicago, continuă ea gânditoare, l-aş fi putut face să dispară fără probleme, dar din câte ştiu, în ţara asta nu se recurge la asasini plătiţi, nu-i aşa?</p>
               <p>         — În această ţară, madame, replică Poirot zâmbind, credem că orice fiinţă umană are dreptul să trăiască.</p>
               <p>         — Ei bine, nu ştiu cum e mai bine. Dar dacă ar fi după mine, cred că v-ar fi mai bine fără unii dintre politicieni şi, dacă l-aţi cunoaşte pe lordul Edgware la fel de bine ca mine, moartea sa nu ar constitui o pierdere, ci mai degrabă contrariul.</p>
               <p>         Se auzi o bătaie în uşă şi un ospătar intră cu câteva platouri. Jane Wilkinson continuă nestingherită, fără a se sinchisi de prezenţa acestuia:</p>
               <p>         — Însă, domnule Poirot, nu vă cer să-1 ucideţi de dragul meu.</p>
               <p>         — Mulţumesc, madame.</p>
               <p>         — M-am gândit doar că l-aţi putea determina să divorţeze, prezentându-i câteva argumente isteţe. Convingeţi-1 să accepte ideea unui divorţ. Sunt sigură că aţi putea face acest lucru.</p>
               <p>         — Madame, cred că îmi supraestimaţi puterea de convingere.</p>
               <p>         — Nici pe departe! Domnule Poirot, sunt sigură că veţi găsi un motiv oarecare. Îşi fixă ochii ei mari, albaştri, asupra prietenului meu şi încheie cu o voce dulce, seducătoare: Vreţi să mă vedeţi fericită, nu-i aşa?</p>
               <p>         — Vreau ca toată lumea să fie fericită! O asigură Poirot cu prudenţă.</p>
               <p>         — Bineînţeles, dar nu mă gândeam la toată lumea aici, ci doar la mine.</p>
               <p>         — Aş putea spune, madame, că asta faceţi întotdeauna.</p>
               <p>         — Credeţi că sunt egoistă?</p>
               <p>         — Nu am afirmat acest lucru, madame!</p>
               <p>         — Eu, în schimb, recunosc asta. Însă e doar pentru că nu suport ideea că într-o zi aş putea fi nefericită. Gândul acesta îmi afectează până şi abilitatea de a juca pe scenă. Şi, cu siguranţă, voi fi condamnată la o viaţă mizerabilă dacă nu consimte să divorţeze sau… Dacă nu moare. Şi, dacă mă gândesc mai bine, aş prefera să-1 ştiu mort. Astfel, m-aş simţi eliberată de el pentru totdeauna.</p>
               <p>         Îl privi pe Poirot, aşteptând ca acesta să o înţeleagă. Se ridică, îşi luă capa de blană albă şi se uită insistent la acesta. Prin uşa întredeschisă, am auzit voci pe culoar.</p>
               <p>         — Mă veţi ajuta, domnule Poirot, nu-i aşa? Dacă nu…</p>
               <p>         — Dacă nu, madame?</p>
               <p>         — Iau un taxi şi îi fac felul chiar eu! Declară zâmbind.</p>
               <p>         Dispăru în camera vecină tocmai în momentul când îşi făceau apariţia Bryan Martin, perechea care mai devreme lua cina cu el şi Jane Wilkinson, precum şi Carlotta Adams şi însoţitorul ei. Perechea îmi fu prezentată ca domnul şi doamna Widburn.</p>
               <p>         — Bună seara. Unde e Jane? Voiam să o anunţ că am reuşit să-i îndeplinesc dorinţele, zise Bryan.</p>
               <p>         Jane apăru în cadrul uşii cu un ruj în mână.</p>
               <p>         — Iată-vă! Exclamă ea. Minunat! Domnişoară Adams, am fost atât de impresionată de reprezentaţia dumnea-voastră, încât am simţit că trebuie să vă cunosc neapărat. Haideţi cu mine să discutăm în timp ce îmi împrospătez puţin machiajul. Sunt de părere că arăt îngrozitor.</p>
               <p>         Carlotta Adams îi acceptă invitaţia, iar Bryan Martin se instală comod într-un fotoliu.</p>
               <p>         — Deci, domnule Poirot, iată-vă prins! A reuşit oare draga noastră Jane să vă convingă să-i ţineţi partea? Credeţi-mă pe cuvânt că ar fi mai bine să-i cedaţi. Nu ştie ce înseamnă cuvântul „nu”.</p>
               <p>         — Probabil pentru că nu i s-a spus niciodată.</p>
               <p>         Bryan Martin îşi aprinse o ţigară şi, lăsat pe spate, trimitea spre tavan rotocoale de fum.</p>
               <p>         — Jane e o femeie cu un caracter uimitor. Nu respectă pe nimeni şi nimic. Nu are pic de simţ moral. N-aş spune că este imorală, pentru că n-ar fi adevărat. Aş numi-o mai degrabă amorală, pentru că este interesată de un singur lucru: propria plăcere. Cred că ar ucide fără remuşcări pe oricine i-ar sta în cale, continuă zâmbind, şi s-ar simţi jignită dacă, prinsă în flagrant delict, ar fi condamnată pentru asta. Problema este că ar fi prinsă cu siguranţă.Nu are pic de minte. Părerea ei în ceea ce priveşte crima este de a se urca într-un taxi, de a nu-şi ascunde identitatea şi de a trage.</p>
               <p>         — Şi ce anume vă face să afirmaţi acest lucru? Murmură Poirot.</p>
               <p>         — Poftim?</p>
               <p>         — O cunoaşteţi bine, mosieur?</p>
               <p>         — Aş spune mai degrabă că o cunoşteam, răspunse Bryan, râzând mai degrabă ironic. Nu sunteţi de aceeaşi părere cu mine? Ceru el părerea celorlalţi.</p>
               <p>         — Jane este o egoistă, fu de acord doamna Widburn. Dar aşa trebuie să fie o actriţă dacă doreşte să-şi exprime întreaga personalitate.</p>
               <p>         Poirot rămase tăcut, privindu-1 insistent pe Bryan Martin cu o curiozitate care-mi păru atunci de neînţeles.</p>
               <p>         În acel moment, Jane sosi din cealaltă cameră, urmată de Carlotta Adams. Fără îndoială că Jane îşi refăcuse machiajul, spre întreaga ei satisfacţie. Pentru mine era exact ca şi înainte, neputând deveni mai frumoasă decât era în realitate.</p>
               <p>         Cina ce urmă fu foarte veselă, cu toate că, uneori, am avut impresia că pluteau în atmosferă câţiva curenţi subtili, ai căror sens exact îmi scăpa.</p>
               <p>         Departe de mine gândul că Jane Wilkinson putea fi responsabilă de asta. Era evident că această tânără era capabilă să se concentreze numai asupra unei singure idei deodată, iar pentru moment, satisfăcută că-şi îndeplinise dorinţa de a-1 întâlni pe Poirot, se arăta în cea mai bună dispoziţie. M-am convins că o invitase pe Carlotta Adams din pur capriciu şi din simplul motiv că imitaţia atât de veridică a propriei persoane realizată de aceasta o amuzase nespus.</p>
               <p>         Nu, cu siguranţă, Jane Wilkinson nu avea nici o legătură cu senzaţia ciudată pe care o resimţeam. Şi-atunci cui i-aş fi putut-o imputa?</p>
               <p>         Pe rând, mi-am studiat atent convivii.</p>
               <p>         Bryan Martin? Purtarea sa nu părea deloc naturală, dar am pus-o pe seama calităţilor sale de vedetă a ecranului. Acest bărbat vanitos şi plin de preţiozitate continua să-şi joace rolul şi în viaţa de toate zilele, căci te lepezi mai greu de obiceiul devenit o a doua piele.</p>
               <p>         Comportamentul Carlottei Adams era, fără îndoială, destul de natural. Acum, când puteam să o studiez îndea-proape, descopeream în ea o tânără liniştită, cu o voce armonioasă şi gravă. Poseda un farmec discret, mai degrabă comun, care consta parcă din absenţa oricărei note discordante sau stridente. Întreaga ei fiinţă îmi sugera o supunere blândă. Părul negru, ochii de un albastru pal, tenul mat şi gura mobilă şi sensibilă îmi întregeau senzaţia negativă de comun. Un chip plăcut, dar greu de recunoscut, întâlnind-o îmbrăcată cu alte veşminte.</p>
               <p>         Acceptase cu o plăcere evidentă complimentele şi cuvintele lui Jane. Orice tânără în poziţia ei ar fi făcut la fel, însă tocmai atunci se întâmplă ceva ce-mi schimbă complet percepţia legată de ea. O privi pe Jane care îşi întorsese capul pentru a-i vorbi lui Poirot şi am desluşit cu surprindere în ochii tinerei femei o curiozitate atentă la orice detaliu şi, în acelaşi timp, o ostilitate evidentă. Să fi fost vanitate feminină sau, probabil, invidie profesională? Jane era o actriţăaflată în culmea succesului, pe când Carlotta de-abia acum se făcea remarcată.</p>
               <p>         Mi-am îndreptat atenţia asupra celorlalţi trei invitaţi. In ceea ce-i priveşte pe domnul şi doamna Widburn, el era înalt şi cadaveric, iar ea durdulie, blondă şi plină de efuziune. Întruchipau imaginea oamenilor înstăriţi, pasio-naţi de orice e legat de universul scenei şi, de fapt, era singurul subiect pe care erau dispuşi să-1 discute. Având în vedere recenta mea absenţă din Londra, nu eram la curent cu noutăţile din lumea teatrală şi, în cele din urmă, doamna Widburn îşi întoarse ostentativ spatele şi mă ignoră pentru tot restul serii.</p>
               <p>         În sfârşit, ultimul dintre comeseni era însoţitorul Carlottei Adams, un tânăr brunet, cu faţa rotundă şi veselă. Am bănuit de la bun început că era puţin mai ameţit decât s-ar fi cuvenit şi, pe măsură ce cantitatea de şampanie îngurgitată crescu, acest lucru deveni şi mai evident.</p>
               <p>         În prima parte a mesei, stătu tăcut şi bosumflat, părând că suferă de o ofensă primită recent. Apoi, spre sfârşit, începu să mi se destăinuie ca unui vechi prieten:</p>
               <p>         — Ceea ce vreau să spun… Nu este…, îşi începu discursul presărat de bâlbâieli, mă înţelegi, nu-i aşa, bătrâne? Adică, spune-mi tu… Dacă o femeie îţi face neîncetat reproşuri şi îţi dă toate planurile peste cap, fără ca vreodată să-i fi spus vreun cuvânt nepotrivit… Nu te-ai aştepta la asta. Ştii tu: familie puritană, americani sută la sută… În fine, o fată bună! Ce vreau să spun este… Aşa, unde rămăsesem?</p>
               <p>         — Spuneai că nu eşti de-al lor, i-am răspuns pe un ton liniştitor.</p>
               <p>         — Ei bine, nu are importanţă. Uite, a trebuit să mă-mprumut de la croitorul meu pentru această seară, un tip foarte săritor. Îi datorez bani de ani de zile… Este o legătură între noi şi nimic nu se compară cu o legătură între doi oameni… Tu şi cu mine… Tu şi cu mine… Dar cine dracu' eşti tu, bătrâne?</p>
               <p>         — Mă numesc Hastings.</p>
               <p>         — Nu mai spune! Puteam să jur că vorbesc cu vechiul meu prieten Spencer Jones! Bătrânul Spencer Jones! Ultima dată când l-am întâlnit la Eton şi Harrow l-am tapat de cinci lire. Părerea mea e că oamenii se aseamănă al dracului între ei. Bine că nu suntem chinezi, că nu ne-am mai fi deosebit unul de altul.</p>
               <p>         Scutură din cap trist, apoi se înveseli brusc şi mai înghiţi o gură de şampanie.</p>
               <p>         — Orice s-ar întâmpla, măcar nu sunt un negru nenorocit!</p>
               <p>         Se pare că această remarcă îi dădu o vie satisfacţie, căci continuă cu câteva observaţii pline de speranţă.</p>
               <p>         — Ia întotdeauna din viaţă ce are ea mai bun, băiete. Adică, uită-te la partea bună a lucrurilor. Într-una din aceste zile, când voi fi ajuns, să zicem, pe la şaptezeci şi cinci sau optzeci de ani, voi fi un om bogat. Atunci, un-chiul meu va fi mort şi eu îmi voi putea plăti croitorul.</p>
               <p>         Zâmbi fericit la acest gând.</p>
               <p>         Părea beat, dar simpatic. Avea un chip rotund şi o mustaţă neagră, incredibil de mică, care îţi dădea impresia că este izolată undeva în mijlocul unui deşert.</p>
               <p>         Am observat că atenţia Carlottei Adams era îndreptată asupra lui şi, după o privire scurtă, aceasta se ridică de la masă.</p>
               <p>         — A fost frumos din partea dumneavoastră că aţi acceptat să urcaţi în apartamentul meu, îi spuse Jane. Ador aceste reuniuni improvizate. Dumneavoastră?</p>
               <p>         — Eu nu, răspunse sec domnişoara Adams. Eu mă gândesc întotdeauna înainte să întreprind ceva. Acest lucru mă scuteşte de eventuale neplăceri.</p>
               <p>         — Oricum ar fi, rezultatele vă îndreptăţesc, îi spuse Jane zâmbind. Niciodată nu m-am simţit atât de bine ca la reprezentaţia din seara aceasta.</p>
               <p>         Trăsăturile Carlottei se destinseră şi îi răspunse lui Jane pe un ton cald:</p>
               <p>         — Cât de amabilă sunteţi! Vă mulţumesc pentru apre-cieri. Ca toate debutantele, am nevoie de încurajări.</p>
               <p>         — Carlotta, o întrerupse însoţitorul său, dă bună seara la toată lumea, mulţumeşte-i mătuşii Jane pentru această cină şi să plecăm.</p>
               <p>         Reuşi printr-un miracol să nimerească uşa din prima şi Carlotta îl urmă cu paşi repezi.</p>
               <p>         — Mi s-a parut mie sau tocmai m-a numit „mătuşa Jane”? Nici nu l-am observat până acum, spuse Jane.</p>
               <p>         — Draga mea, nu-i da atenţie, zise doamna Widburn. De mic copil a reprezentat o speranţă în lumea dramatică. Nu s-ar zice astăzi, nu-i aşa? E trist când vezi că debuturi atât de promiţătoare eşuează într-un mod lamentabil. Şi acum, eu şi Charles trebuie să ne retragem.</p>
               <p>         Soţii Widburn plecară, iar Bryan Martin îi însoţi.</p>
               <p>         — Ei bine, domnule Poirot?</p>
               <p>         Poirot îi zâmbi actriţei.</p>
               <p>         — Eh bien, Lady Edgware?</p>
               <p>         — Vă implor, nu-mi spuneţi aşa. Lăsaţi-mă să uit acest nume, sau o să vă cred omul cel mai insensibil din întreaga Europă!</p>
               <p>         — Şi totuşi, n-am o inimă de piatră.</p>
               <p>         După părerea mea, Poirot băuse un pic prea multă şampanie, poate o cupă în plus.</p>
               <p>         — Deci ne-am înţeles, dragă domnule Poirot! Veţi merge la soţul meu şi-1 veţi convinge să-mi elibereze calea?</p>
               <p>         — Da, voi merge să-1 văd, promise Poirot precaut.</p>
               <p>         — Şi dacă refuză să vă asculte, cum prevăd, vă veţi gândi la un alt mijloc. Se zice că sunteţi omul cel mai inteligent din Anglia.</p>
               <p>         — Madame, cum se face că atunci când e vorba de sufletul meu vă raportaţi la întreaga Europă, şi în ceea ce priveşte inteligenţa mea vă limitaţi comparaţia la Anglia?</p>
               <p>         — Dacă veţi reuşi, vă voi proclama cel mai remarcabil om din tot universul!</p>
               <p>         Poirot ridică o mână.</p>
               <p>         — Madame, nu vă promit nimic. Din curiozitate pentru natura psihologică, mă voi strădui să obţin o întâlnire cu soţul dumneavoastră.</p>
               <p>         — Puteţi să-1 analizaţi din punct de vedere psihologic cât doriţi. Poatechiar îi va face bine. Pe mine mă interesează numai să rezolvaţi această situaţie, de dragul meu. Vreau să-mi trăiesc povestea de dragoste, domnule Poirot! Cu un aer visător, ea adăugă: Gândiţi-vă ce surpriză senzaţională va produce această istorie!</p>
            </div>
            <div type="div2" rend="P11">
               <head>         Capitolul 3<lb/>         Omul cu un dinte de aur.</head>
               <p>         Câteva zile mai târziu, în timp ce ne luam micul dejun, Poirot îmi întinse o scrisoare pe care tocmai ce-o deschisese.</p>
               <p>         — Ce părere ai despre asta, mon ami?</p>
               <p>         Biletul venea din partea lordului Edgware şi, într-un limbaj formal şi sec, stabilea o întâlnire pentru a doua zi la ora 11.</p>
               <p>         Trebuie să recunosc că am rămas foarte surprins. Poirot acceptase să facă acest lucru într-un moment de bună dispoziţie şi nu-mi trecuse nici o clipă prin minte că avea vreo intenţie de a-şi ţine promisiunea făcută actriţei.</p>
               <p>         Poirot îşi dădu imediat seama ce se petrecea în mintea mea şi mă privi clipind şiret din ochi.</p>
               <p>         — Dar, mon ami, bineînţeles că nu a fost numai efectul şampaniei.</p>
               <p>         — Departe de mine ideea asta.</p>
               <p>         — Ba da… ba da… În sinea ta ţi-ai zis: „Bietul bătrân, vrea să-i facă pe plac gazdei, şi-a luat un angajament pe care n-o să-1 ducă la bun sfârşit şi pe care oricum nu are de gând să-1 respecte”. Însă, prietene, promisiunile lui Hercule Poirot sunt sacre.</p>
               <p>         Şi îşi luă un aer foarte demn, în timp ce pronunţa aceste ultime cuvinte.</p>
               <p>         — Bineînţeles. Bineînţeles. Ştiu asta, am încercat. Dar am crezut că judecata ta a fost puţin… Cum să-ţi spun… Influenţată.</p>
               <p>         — Nu am obiceiul să mă las „influenţat”, cum spui tu, Hastings. Nici cea mai bună şampanie şi nici cea mai atractivă şi seducătoare femeie nu influenţează judecata lui Hercule Poirot. Nu, mon ami, sunt doar interesat de această afacere.</p>
               <p>         — De povestea de dragoste a lui Jane Wilkinson?</p>
               <p>         — Nu neapărat. Povestea ei de dragoste, cum o numeşti tu, este o afacere comună, un alt pas în cariera de succes a unei femei foarte frumoase. Dacă ducele de Merton n-ar fi deţinut un titlu de nobleţe şi o avere considerabilă, acest călugăr romantic nu ar fi interesat-o cu siguranţă pe doamna noastră. Ceea ce mă intrigă pe mine este latura psihologică a poveştii, interdependenţa dintre personaje. Şi mă bucur de ocazia de a-1 studia îndeaproape pe lordul Edgware.</p>
               <p>         — Sper că nu te aştepţi să reuşeşti în misiunea pe care ţi-ai asumat-o?</p>
               <p>         — Pourquoi pas? Fiecare dintre noi are un punct slab. Doar nu crezi, Hastings, că studiul acestui caz, din punct de vedere psihologic, mă va împiedica să îmi dau întreaga stăruinţă în reuşita misiunii ce mi-a fost încredinţată. Ador să-mi pun inteligenţa la treabă.</p>
               <p>         M-am temut că va începe iar să vorbească despre micile celule cenuşii şi, pentru a evita, i-am spus repede:</p>
               <p>         — Deci, mâine la 11 mergem în Regent Gate?</p>
               <p>         — Noi”! Făcu Poirot, ridicând din sprâncene, ceea ce îi dădu un aernostim.</p>
               <p>         — Poirot! Am rostit cu surprindere. Doar n-o să te duci fără mine? De obicei te însoţesc peste tot.</p>
               <p>         — Dacă ar fi vorba despre o crimă, despre un caz misterios de otrăvire, un asasinat… Ei, aş mai înţelege că te-ar pasiona. Dar o simplă neînţelegere socială?</p>
               <p>         — Nici un cuvânt în plus, am continuat hotărât. Vin cu tine.</p>
               <p>         Poirot schiţă un zâmbet şi în acel moment ni se anunţă vizita unui gentleman.</p>
               <p>         Spre surprinderea noastră, l-am văzut intrând pe Bryan Martin.</p>
               <p>         Actorul părea mult mai în vârstă la lumina zilei. Era la fel de frumos, dar de o frumuseţe cam răvăşită şi atitudinea lui oarecum tensionată mă făcu să mă gândesc că era posibil să fi fost un consumator obişnuit de droguri.</p>
               <p>         — Bună dimineaţa, domnule Poirot, zise actorul vesel. Mă bucur să văd că dumneavoastră şi căpitanul Hastings luaţi micul dejun la o oră rezonabilă. Apropo, presupun că sunteţi foarte ocupat, pentru moment?</p>
               <p>         — Dimpotrivă, în prezent nu am nimic important de făcut, îi răspunse Poirot zâmbind amabil.</p>
               <p>         — Măi să fie! Nici un telefon de la Scotland Yard? Nici o problemă de natură delicată de rezolvat pentru familia regală? Nu pot să cred!</p>
               <p>         — Dragă domnule, confundaţi ficţiunea cu realitatea. Vă asigur că, pentru moment, sunt absolut liber şi, mulţumesc lui Dumnezeu, nu încă fără ocupaţie.</p>
               <p>         — Spre norocul meu, continuă Bryan râzând. În acest caz, sper că mă veţi putea ajuta pe mine.</p>
               <p>         Poirot îl privi pe tânăr cu foarte mare atenţie şi, după câteva minute, îi răspunse:</p>
               <p>         — Să-nţeleg că aveţi vreo problemă pe care doriţi să mi-o încredinţaţi?</p>
               <p>         — Ei bine… Şi da, şi nu.</p>
               <p>         De data aceasta, râsul lui fu puţin nervos. Privindu-1 în continuare cu mare atenţie, Poirot îi făcu semn să se aşeze pe un scaun în faţa noastră.</p>
               <p>         — Să vedem despre ce este vorba, zise Poirot.</p>
               <p>         Bryan Martin ezită, părând că nu ştie cum să înceapă istorisirea.</p>
               <p>         — Necazul e că nu vă pot da atât de multe detalii pe cât mi-aş dori. Este un pic mai dificil. Vedeţi, totul a început în America.</p>
               <p>         — În America? Aşa…</p>
               <p>         — Călătoream cu trenul, când, din pură întâmplare, mi-a atras atenţia un anumit bărbat, scund, urât, proaspăt ras, cu ochelari şi un dinte de aur.</p>
               <p>         — O! Un dinte de aur!</p>
               <p>         — Exact. Şi în asta constă chiar esenţa poveştii.</p>
               <p>         Poirot încuviinţă din cap de câteva ori.</p>
               <p>         — Încep să înţeleg. Continuaţi!</p>
               <p>         — După cum vă spuneam, îl remarcasem pe acest om în trenul cu care mergeam spre New York. Şase luni mai târziu, pe când mă aflam la Los Angeles, l-am întâlnit din nou. Nu mi s-a părut ceva ieşit din comun, cu toate că lamomentul respectiv nu vedeam nici un motiv pentru care s-ar fi aflat acolo.</p>
               <p>         — Apoi?</p>
               <p>         — O lună mai târziu, a trebui să merg la Seattle şi, la puţin timp după ce am ajuns acolo, pe cine văd? Nimeni altul decât acelaşi bărbat, de data aceasta purtând barbă.</p>
               <p>         — Foarte curios!</p>
               <p>         — Nu-i aşa? Bineînţeles că, la acel moment, nu mi-am imaginat că prezenţa lui avea vreo legătură cu mine. Însă când l-am văzut iar în Los Angeles, fără barbă, la Chicago, cu mustaţă şi sprâncene false şi într-un orăşel de munte deghizat în cerşetor, am început să-mi pun întrebări.</p>
               <p>         — Normal.</p>
               <p>         — Şi, în sfârşit, cu toate că poate părea ciudat, însă nu mai am nici cea mai mică urmă de îndoială, cred că eram spionat.</p>
               <p>         — Remarcabil!</p>
               <p>         — Nu-i aşa? După aceea m-am asigurat că nu mi se pare. Oriunde m-aş fi aflat, undeva în apropiere apărea şi acest personaj sub diferite deghizări. Din fericire, mulţumită dintelui său de aur, îl identificam întotdeauna destul de uşor.</p>
               <p>         — O, dintele de aur, o foarte fericită coincidenţă.</p>
               <p>         — Cu siguranţă.</p>
               <p>         — Spuneţi-mi, domnule Martin, dar nu i-aţi vorbit niciodată acestui individ, să-1 întrebaţi motivul suprave-gherii sale?</p>
               <p>         Actorul ezită.</p>
               <p>         — Nu. O dată sau de două ori mi-a trecut prin cap s-o fac, dar m-am abţinut. M-am gândit că n-aş fi făcut altceva decât să-1 pun în gardă şi, în plus, n-aş fi aflat nimic. Şi, odată ce ei şi-ar fi dat seama că a fost descoperit, l-ar fi înlocuit cu altcineva, unul pe care nu l-aş mai fi recunoscut atât de uşor.</p>
               <p>         — En effet., cineva fără acel preţios dinte de aur.</p>
               <p>         — Exact. Poate am greşit… Dar asta am gândit atunci.</p>
               <p>         — Domnule Martin, aţi menţionat cuvântul „ei” puţin mai înainte. La cine vă refereaţi?</p>
               <p>         — La nimeni în mod deosebit. Am presupus, fără un anumit motiv, că sunt mai multe persoane în spatele acestei poveşti.</p>
               <p>         — Aveţi vreun motiv pentru a crede acest lucru?</p>
               <p>         — Niciunul.</p>
               <p>         — Cu alte cuvinte, nu aveţi nici cea mai mică idee cine ar dori să vă spioneze sau care ar fi motivul pentru care ar face asta.</p>
               <p>         — Niciuna. Cu toate că…</p>
               <p>         — Continuez, îl încurajă Poirot.</p>
               <p>         — Ar fi ceva, spuse Bryan Martin şovăind. E doar o vagă bănuială din partea mea.</p>
               <p>         — Domnul meu, uneori o bănuială poate fi cheia întregii poveşti.</p>
               <p>         — E vorba de un incident care s-a petrecut acum doi ani, la Londra. O întâmplare fără importanţă, dar una inex-plicabilă şi pe care n-o poţi da uşor uitării. M-am gândit deseori la aceasta şi am încercat să-i găsesc un sens. Şitocmai pentru că nu am găsit nici o explicaţie la momentul respectiv, mă întreb dacă nu cumva această supraveghere are vreo legătură cu ea. Dar, pur şi simplu, oricât m-aş chinui, nu-mi pot da seama de ce şi cum.</p>
               <p>         — Poate o s-o descopăr eu.</p>
               <p>         Iarăşi, Bryan Martin păru încurcat.</p>
               <p>         — Cu siguranţă, dar vedeţi dumneavoastră, necazul e că nu vă pot vorbi deschis despre asta, nu acum. Poate că peste o zi sau două, o voi putea face.</p>
               <p>         Privirea întrebătoare a lui Poirot îl îndemnă să continue:</p>
               <p>         — Vedeţi, în toată povestea asta e amestecată şi o tânără.</p>
               <p>         — Ah! Parfaitement! O englezoaică?</p>
               <p>         — Da. Dar de ce credeţi că ar fi vorba despre o englezoaică?</p>
               <p>         — Foarte simplu. Nu puteţi vorbi acum, dar speraţi s-o faceţi într-o zi, două. Asta înseamnă că speraţi să obţineţi, în prealabil, permisiunea acestei tinere. Aşadar, ea se află în Anglia. Mai mult, ea se afla în Anglia în perioada în care aţi fost urmărit, altfel, dacă ar fi fost în America, aţi fi căutat-o atunci pentru a găsi răspuns. Prin urmare, pentru că a locuit în Anglia în ultimele optsprezece luni, deduc, fără a fi sigur, că este englezoaică. Un raţionament corect, nu credeţi?</p>
               <p>         — Oarecum. Spuneţi-mi, domnule Poirot, dacă ea îmi acordă permisiunea să vorbesc, îmi promiteţi că mă veţi ajuta?</p>
               <p>         Poirot făcu o pauză, timp în care păru că dezbate pro-blema în minte. In sfârşit, întrebă:</p>
               <p>         — De ce aţi venit la mine, înainte să-i cereţi ei permisiunea?</p>
               <p>         Bryan Martin se gândi o secundă:</p>
               <p>         — Păi, mă gândeam…, se bâlbâi el, voiam s-o conving să… Clarifice lucrurile… Adică să vă lase să aflaţi adevărul. Altfel spus, dacă dumneavoastră sunteţi cel care va investi-ga afacerea, nu va fi necesar să o facem publică, nu?</p>
               <p>         — Asta depinde, replică Poirot cu calm.</p>
               <p>         — Cum adică?</p>
               <p>         — Dacă este vorba despre o crimă…</p>
               <p>         — O! Nu este vorba despre nici o crimă.</p>
               <p>         — Nu ştiţi încă. Poate.</p>
               <p>         — Însă veţi face ce e mai bine pentru ea… Pentru noi, nu-i aşa?</p>
               <p>         — Cu siguranţă. Şi după un moment de tăcere, continuă: Spuneţi-mi, urmăritorul dumneavoastră… Această umbră… Câţi ani părea să aibă?</p>
               <p>         — O! Părea destul de tânăr. Cam de treizeci de ani.</p>
               <p>         — A! Acesta este un amănunt remarcabil. Iată ce face problema mai interesantă decât credeam!</p>
               <p>         L-am privit fix pe Poirot şi Bryan Martin făcu la fel, căci ultima lui remarcă era cu siguranţă inexplicabilă, în aceeaşi măsură şi pentru el, cât şi pentru mine. Bryan ridică spre mine din sprâncene sperând la un răspuns, dar eu am scuturat din cap neputincios.</p>
               <p>         — Da, murmură Poirot. Întreaga poveste devine foarte interesantă.</p>
               <p>         — Se poate să fi fost puţin mai în vârstă, rosti Bryan nesigur, dar mă îndoiesc.</p>
               <p>         — Nu, nu. Aprecierea dumneavoastră este exactă, domnule Martin. Foarte interesant… Extraordinar de interesant.</p>
               <p>         Deconcertat de cuvintele enigmatice ale lui Poirot, Bryan Martin păru să nu mai ştie ce să facă sau ce să spună în continuare şi se lansă într-o conversaţie de convenienţă.</p>
               <p>         — Reuşită petrecere, ieri-seară, nu-i aşa? Spuse el. Jane Wilkinson este poate cea mai dominatoare femeie din lume.</p>
               <p>         — Ştie exact ce vrea la momentul potrivit, remarcă Poirot, zâmbind, şi face doar un singur lucru deodată.</p>
               <p>         — Da, şi obţine întotdeauna ce vrea, continuă Martin. Nu ştiu cum de ceilalţi suportă asta.</p>
               <p>         — Dragul meu prieten, oricine se află în faţa unei femei frumoase rezistă mai greu, replică Poirot. Dacă ar avea nasul borcănat, tenul livid, părul unsuros, atunci, ar fi cu totul şi cu totul o altă situaţie.</p>
               <p>         — Presupun că aveţi dreptate, recunoscu Bryan. Însă uneori mă înfurie la culme. În sfârşit, îi sunt devotat lui Jane, cu toate că, uneori, nu cred că e în toate minţile.</p>
               <p>         — Ba dimpotrivă, eu cred că este foarte lucidă.</p>
               <p>         — A! Nu la asta mă refeream. N-o întrece nimeni când trebuie să-şi apere interesele, căci este foarte şireată când are nevoie. Eu mă gândeam din punct de vedere moral.</p>
               <p>         — Moral?</p>
               <p>         — Este genul de persoană pe care l-aţi numi amoral. Binele şi răul nu există pentru ea.</p>
               <p>         — Îmi amintesc că v-aţi exprimat aceeaşi părere şi aseară.</p>
               <p>         — Păi, acum vorbeam despre crimă…</p>
               <p>         — Şi, dragul meu prieten?</p>
               <p>         — Ei bine, nu aş fi surprins dacă Jane ar comite o crimă.</p>
               <p>         — Dumneavoastră o cunoaşteţi mai bine, murmură Poirot cu un aer gânditor. Aţi jucat în multe producţii împreună, nu-i aşa?</p>
               <p>         — Da. Presupun că am văzut-o în diverse situaţii şi o cunosc foarte bine. O cred în stare să omoare pe cineva, şi asta cu mare uşurinţă.</p>
               <p>         — Vreţi să spuneţi că este o femeie temperamentală?</p>
               <p>         — Nu, dimpotrivă. Este o persoană cu foarte mult sânge-rece. Dacă cineva i-ar sta în cale, l-ar suprima fără ezitare. Şi, din punct de vedere moral, nici n-ai putea-o învinovăţi căci, în mintea ei, oricine o împiedică pe Jane Wilkinson să-şi continue drumul trebuie să dispară.</p>
               <p>         Am simţit amărăciune în vocea lui Bryan Martin, în timp ce pronunţa aceste ultime cuvinte, şi m-am întrebat ce amintire i-a trezit în minte discuţia noastră.</p>
               <p>         — Şi credeţi că ar merge până la crimă?</p>
               <p>         Poirot îl privi intens. Bryan suspină adânc şi răspunse:</p>
               <p>         — Da, sunt sigur. Poate într-una dintre aceste zile, vă veţi aminti cuvintele mele… O cunosc prea bine. Ar ucide la fel de simplu cum şi-ar bea ceaiul de dimineaţă. Luaţi aminte, domnule Poirot.</p>
               <p>         Se ridicase în picioare.</p>
               <p>         — Vă cred, îi spuse Poirot încet.</p>
               <p>         — O cunosc pe această femeie de ceva vreme, repetă Bryan Martin şi, după un minut de tăcere, schimbă tonul şi adăugă: Cât despre afacerea despre care am vorbit mai devreme, vă voi ţine la curent în câteva zile, domnule Poirot. Îmi promiteţi că vă veţi ocupa de ea, da?</p>
               <p>         Poirot îl privi pentru o clipă fără să răspundă, apoi replică:</p>
               <p>         — Bineînţeles. Mi se pare… Interesantă.</p>
               <p>         Spuse ultimul cuvânt pe un ton ciudat. L-am condus pe Bryan până în capul scărilor. În prag, mă întrebă:</p>
               <p>         — Aveţi vreo idee ce a vrut să spună cu privire la vârsta individului? Ce ar putea fi atât de interesant dacă tipul ar avea treizeci de ani? N-am înţeles nimic din toate acestea.</p>
               <p>         — Nici eu la rândul meu, am recunoscut.</p>
               <p>         — Nu găsesc nici o explicaţie. Oare mă lua doar peste picior?</p>
               <p>         — Nu! Poirot nu ar face asta! Fiţi convins, dacă el spune asta înseamnă că acest detaliu este important.</p>
               <p>         — În fine, să fiu al naibii dacă înţeleg. Dar mă bucur că nici dumneavoastră nu înţelegeţi, căci m-aş fi simţit complet idiot.</p>
               <p>         Se îndepărtă, iar eu m-am întors la prietenul meu.</p>
               <p>         — Poirot, ce era atât de important legat de vârsta urmăritorului?</p>
               <p>         — N-ai sesizat? Dragul meu Hastings! Zâmbi, scutură din cap şi apoi mă întrebă: Ce impresie ţi-a lăsat întreve-derea noastră?</p>
               <p>         — Mi-e greu să trag concluzii când am atât de puţine informaţii. Dacă am şti mai multe…</p>
               <p>         — Chiar şi cu puţinul pe care-1 avem, oare îţi trec prin minte anumite idei, mon ami?</p>
               <p>         Zbârnâitul telefonului mă salvă de ruşinea de a recunoaşte că nici o idee nu mi se conturase încă. Am ridicat receptorul şi am auzit o voce feminină, clară şi rece:</p>
               <p>         — Sunt secretara lordului Edgware. Lordul Edgware regretă că trebuie să amâne întâlnirea de mâine-dimineaţă cu domnul Poirot. E chemat de urgenţă la Paris. Ar putea însă, dacă e posibil, să aibă o întrevedere de câteva minute cu domnul Poirot, astăzi, la douăsprezece şi un sfert. L-am consultat pe Poirot.</p>
               <p>         — Bineînţeles, vom merge negreşit.</p>
               <p>         Am repetat în receptor răspunsul lui Poirot.</p>
               <p>         — Foarte bine. Lordul Edgware vă aşteaptă, răspunse secretara şi închise.</p>
            </div>
            <div type="div2" rend="P11">
               <head>         Capitolul 4<lb/>         Întâlnirea.</head>
               <p>         Împreuna cu Poirot, am ajuns în Regent Gate, acasă la lordul Edgware, într-o stare de plăcută incitare. Chiar dacă nu împărtăşeam pasiunea pentru psihologie a prietenului meu, puţinele cuvinte rostite de Lady Edgware pentru a-şi caracteriza soţul îmi treziseră curiozitatea şi eram nerăb-dător să văd dacă propria-mi raţiune m-ar conduce spre aceeaşi concluzie.</p>
               <p>         Casa avea un aspect impozant: solid construită, cu o arhitectură elegantă şi puţin sumbră, fără jardiniere sau alte decoraţiuni triviale.</p>
               <p>         Uşa ne-a fost deschisă rapid, nu de un valet bătrân, cu părul alb, în ton cu aspectul exterior al clădirii, ci de un majordom tânăr şi poate unul dintre cei mai arătoşi bărbaţi pe care l-am văzut vreodată. Înalt, blond, ar fi servit perfect ca model pentru statuia unui Hermes sau Apollo. În ciuda aspectului său, îmi atrase atenţia, în mod neplăcut, vocea sa moale şi puţin efeminată şi, lucru ciudat, îmi amintea de cineva, o persoană întâlnită de curând, dar nu-mi puteam da seama cine.</p>
               <p>         Am cerut să-1 vedem pe lordul Edgware.</p>
               <p>         — Pe aici, domnilor, vă rog, ne răspunse tânărul şi l-am urmat, trecând pe lângă o scară, până la o uşă din capătul holului.</p>
               <p>         O deschise şi ne anunţă stăpânului cu acea voce moale care îmi provocase instinctiv neîncredere.</p>
               <p>         Camera în care am intrat era un fel de bibliotecă, având pereţii capitonaţi cu cărţi, mobilierul din lemn închis la culoare, dar totuşi elegant, scaunele rigide şi nu foarte confortabile. Lumina difuză, ce venea de la o singură fereastră, sporea senzaţia de răcoare a camerei.</p>
               <p>         Lordul Edgware se ridică pentru a ne primi. Era un bărbat înalt, bătând spre cincizeci de ani, cu părul negru, uşor grizonant, faţa uscăţivă şi un zâmbet sarcastic. Părea prost dispus şi plin de amărăciune, iar ochii aceia aveau ceva foarte ciudat.</p>
               <p>         Ne invită, într-o manieră rigidă şi formală, să ne aşezăm şi luă în mână scrisoarea trimisă de Poirot.</p>
               <p>         — Numele dumneavoastră îmi sună cunoscut, domnule Poirot. Oare cine n-a auzit vorbindu-se de dumneavoastră?</p>
               <p>         Poirot mulţumi pentru compliment printr-o mişcare uşoară a capului.</p>
               <p>         — Totuşi nu înţeleg interesul dumneavoastră în această situaţie. Spuneţi că doriţi să mă vedeţi în numele… Soţiei mele?</p>
               <p>         Rosti ultimele două cuvinte într-un mod foarte straniu, ca şi când ar fi făcut un efort pentru a le pronunţa.</p>
               <p>         — Este corect, spuse prietenul meu.</p>
               <p>         — Aveam impresia, domnule Poirot, că sunteţi interesat îndeosebi de investigarea crimelor?</p>
               <p>         — Nu neapărat, lord Edgware. Mă interesează orice fel de probleme. Şiexistă fără îndoială probleme ce ţin de crime, dar mai sunt şi de altă natură.</p>
               <p>         — Corect. Şi care ar fi natura celei în cauză? Continuă lordul Edgware cu o ironie evidentă, ce fu ignorată de Poirot.</p>
               <p>         — Am onoarea să vă vorbesc în numele lui Lady Edgware, spuse acesta. După cum bine ştiţi, dânsa doreşte să… Divorţeze.</p>
               <p>         — Sunt la curent cu dorinţa ei, răspunse lordul Edgware pe un ton glacial.</p>
               <p>         — M-a rugat să discut această problemă cu dumnea-voastră.</p>
               <p>         — Dar nu avem ce discuta.</p>
               <p>         — Deci, refuzaţi?</p>
               <p>         — Să refuz? Bineînţeles că nu!</p>
               <p>         Oricare ar fi fost răspunsul aşteptat de Poirot, de data aceasta fusese luat prin surprindere. Rareori avusesem ocazia de a-mi vedea prietenul înmărmurit, şi aceasta fu cu siguranţă una dintre acele dăţi. Întregul său aspect era caraghios, cu gura întredeschisă, mâinile depărtate, sprâncenele ridicate – arăta ca o caricatură dintr-o revistă umoristică.</p>
               <p>         — Comment? Strigă el. Consimţiţi la divorţ?</p>
               <p>         — Domnule Poirot, nu vă înţeleg surpriza.</p>
               <p>         — Ecoutez, acceptaţi să divorţaţi de soţia dumneavoastră?</p>
               <p>         — Cu siguranţă. Şi ea o ştie prea bine. I-am trimis o scrisoare în acest sens.</p>
               <p>         — I-aţi scris şi i-aţi spus asta?</p>
               <p>         — Bineînţeles. I-am scris eu însumi acum şase luni.</p>
               <p>         — Atunci nu înţeleg. Nu mai înţeleg nimic.</p>
               <p>         Lordul Edgware tăcu.</p>
               <p>         — Mi s-a spus că vă opuneţi divorţului, din principiu.</p>
               <p>         — Domnule Poirot, nu văd de ce principiile mele v-ar privi pe dumneavoastră. Este adevărat că nu am acordat divorţul primei mele soţii. Conştiinţa nu-mi permitea să fac asta. În ceea ce priveşte cea de-a doua căsătorie, recunosc că a fost o greşeală de la bun început. Prima oară când soţia mea mi-a sugerat divorţul, am refuzat din start. Acum şase luni mi-a scris iar, implorându-mă cu privire la acest subiect. Aflasem că ar dori să se recăsătorească imediat cu un actor de cinema sau cineva de genul acesta. Între timp, punctul meu de vedere schimbându-se considerabil în această privinţă, i-am trimis o scrisoare la Hollywood în care o înştiinţam de acest lucru. Prin urmare, nu înţeleg de ce v-a trimis la mine. Presupun că este vorba despre bani.</p>
               <p>         Pe buzele sale apăru iar un zâmbet sardonic, rostind aceste ultime cuvinte.</p>
               <p>         — Foarte ciudat… Ciudat…, murmură Poirot. Ceva îmi scapă din această poveste.</p>
               <p>         — În ceea ce priveşte banii…, continuă lordul Edgware. Soţia mea m-a părăsit de bunăvoie. Dacă doreşte să se recăsătorească, e liberă să o facă, însă nu văd nici un motiv pentru care ar obţine vreun ban de la mine şi nici nu se va întâmpla aşa ceva.</p>
               <p>         — Nici nu se pune problema de bani.</p>
               <p>         Lordul Edgware se încruntă.</p>
               <p>         — Jane probabil că se va căsători cu un om bogat, spuse el cu ironie.</p>
               <p>         — E ceva aici ce nu se leagă, murmură Poirot. Chipul lui perplex era încreţit în efortul de a gândi. Oare Lady Edgware nu v-a abordat în legătură cu divorţul, în mai multe rânduri, prin intermediul avocaţilor?</p>
               <p>         — Ba da, răspunse lordul Edgware sec. Avocaţi englezi, americani, tot felul de avocaţi, de la cei mai cinstiţi la cei de cea mai joasă speţă. Însă, aşa cum tocmai v-am menţionat, într-un final, mi-a scris ea personal.</p>
               <p>         — Şi până atunci aţi refuzat de fiecare dată?</p>
               <p>         — Exact.</p>
               <p>         — Însă la primirea scrisorii ei, v-aţi schimbat complet părerea. Puteţi să-mi spuneţi care a fost motivul, lord Edgware?</p>
               <p>         — Nu a avut nici o legătură cu ceea ce cuprindea scrisoarea, răspunse el pe un ton tăios. Pur şi simplu, ve-deam altfel întreaga situaţie.</p>
               <p>         — Trebuie să recunoaşteţi că a fost cumva subit.</p>
               <p>         Lordul Edgware tăcu.</p>
               <p>         — Oare ce circumstanţe speciale au condus la această decizie?</p>
               <p>         — Asta nu vă priveşte, domnule Poirot. Să spunem că, în timp, am început să văd avantajele ruperii unei relaţii pe care o consideram dezonorantă pentru statutul meu. Scuzaţi-mi brutalitatea, însă cea de-a doua căsătorie a fost o greşeală din partea mea.</p>
               <p>         — Lady Edgware este de aceeaşi părere, replică Poirot.</p>
               <p>         — Adevărat?</p>
               <p>         O licărire stranie se ivi în ochii lordului Edgware, dar se stinse imediat. Se ridică, semn că întâlnirea luase sfârşit şi, în timp ce ne luam rămas-bun, ţinuta lui păru dintr-odată mai destinsă.</p>
               <p>         — Îmi cer scuze că am modificat ziua întrevederii noastre. Mâine trebuie să plec la Paris.</p>
               <p>         — Foarte bine… Foarte bine…</p>
               <p>         — Este vorba despre o licitaţie de obiecte de artă. Am pus ochii pe o statuetă, perfectă în felul ei, cumva macabră poate, dar mi-a plăcut dintotdeauna macabrul. Gusturile mele sunt mai speciale, continuă lordul Edgware, şi pe buze îi apăru din nou zâmbetul cinic.</p>
               <p>         Apucasem să arunc o privire la cărţile de pe raftul din apropiere şi remarcasem printre ele memoriile lui Casa-nova, un volum al contelui de Sade, precum şi altul despre torturile medievale, şi mi-am amintit de fiorul ce-o străbătuse pe Jane Wilkinson când povestise despre soţul ei. Teama sa nu fusese parte a unui rol, ci păruse destul de reală, şi m-am întrebat acum oare ce fel de om era George Alfred St Vincent Marsh, al patrulea baron Edgware.</p>
               <p>         Cu mâna pe sonerie, îşi luă rămas-bun cu o politeţe suavă. Ieşind, l-am regăsit pe majordomul arătos ca un zeu olimpian aşteptându-ne în hol. Închizând după mine uşa bibliotecii, am aruncat fără să vreau o ultimă privire înăuntru şi de-abia mi-am stăpânit o exclamaţie de surpriză.</p>
               <p>         Chipul lordului se transformase complet. Zâmbetul suav dispăruse,buzele răsfrânte descopereau dinţi încleş-taţi, ochii erau aprinşi de furie, aproape de turbare dementă.</p>
               <p>         Deveni evident de ce niciuna din soţii nu rămăsese lângă lordul Edgware şi m-am minunat profund de autocontrolul de fier al acestui om, care se menţinuse pe durata întâlnirii perfect rece şi de o politeţe rezervată.</p>
               <p>         Tocmai când ne apropiam de intrare, se deschise o uşă din dreapta. În tocul uşii apăru o tânără fată care, la vederea noastră, se retrase puţin.</p>
               <p>         Era înaltă şi zveltă, cu părul negru şi tenul palid. Ochii săi negri şi speriaţi se încrucişară pentru un moment cu ai mei, apoi, ca o umbră, se întoarse în cameră, închizând uşa în urma ei.</p>
               <p>         Ajunşi în stradă, Poirot opri un taxi şi îi spuse şoferului să ne ducă la Savoy.</p>
               <p>         — Ei bine, Hastings, spuse Poirot, clipind din ochi, această întâlnire nu s-a desfăşurat tocmai cum mi-am închipuit.</p>
               <p>         — Într-adevăr. Ce tip extraordinar, acest lord Edgware.</p>
               <p>         I-am relatat ce am văzut în momentul în care închisesem uşa bibliotecii şi Poirot dădu din cap încet, cu un aer gânditor.</p>
               <p>         — Cred, Hastings, că pe acest om îl paşte nebunia. Probabil este măcinat de nenumărate vicii neobişnuite şi că, sub masca sa aparent controlată, ascunde puternice instincte de cruzime.</p>
               <p>         — Nu e de mirare că ambele soţii l-au părăsit.</p>
               <p>         — Corect.</p>
               <p>         — Poirot, când ieşeam, ai remarcat şi tu prezenţa unei fete, brunetă şi cu chipul palid?</p>
               <p>         — Da, dragul meu, am văzut-o. O tânără domnişoară care părea speriată şi nu tocmai fericită, rosti pe un ton grav.</p>
               <p>         — Cine crezi că ar putea fi?</p>
               <p>         — Fiica sa, probabil. Ştii că are o fată.</p>
               <p>         — Era într-adevăr speriată, am spus încet. Acea casă trebuie să fie un loc înfricoşător pentru o tânără fată.</p>
               <p>         — Cu siguranţă. A! Iată că am ajuns, mon ami. Să mergem să-i comunicăm vestea cea bună doamnei Edgware.</p>
               <p>         Jane se afla în apartamentul ei. După ce îi telefonă, recepţionerul ne îndrumă să urcăm şi un paj ne conduse la etaj.</p>
               <p>         Ne deschise o femeie îngrijită, între două vârste, cu ochelari şi părul grizonant coafat cu grijă. Din dormitor, se auzi vocea răguşită a lui Jane, strigând-o:</p>
               <p>         — Ellis, e domnul Poirot? Roagă-1 să ia loc. Să pun ceva de îmbrăcat pe mine şi vin şi eu într-un minut.</p>
               <p>         Jane Wilkinson apăru într-un superb halat de dantelă care mai mult dezvăluia decât acoperea.</p>
               <p>         — Ei bine? Spuse, intrând nerăbdătoare.</p>
               <p>         Poirot se ridică şi se înclină deasupra mâinii sale întinse.</p>
               <p>         — Aţi pronunţat cuvântul potrivit, madame, este bine.</p>
               <p>         — Cum… Ce vreţi să spuneţi?</p>
               <p>         — Lordul Edgware este perfect de acord cu divorţul.</p>
               <p>         — Ce?</p>
               <p>         Stupefacţia întipărită pe faţa ei era fie cu adevărat sinceră, fie Lady Edgware era într-adevăr o actriţă foarte talentată.</p>
               <p>         — Domnule Poirot! Aţi reuşit! Şi din prima! Extraordi-nar! Sunteţi un adevărat geniu. În numele lui Dumnezeu, cum aţi făcut?</p>
               <p>         — Madame, nu pot accepta complimentele dumnea-voastră deoarece nu este meritul meu. Acum şase luni, soţul dumneavoastră v-a scris că nu mai are nimic împo-triva divorţului.</p>
               <p>         — Ce spuneţi? Mi-a scris? Unde mi-a scris?</p>
               <p>         — Din câte am înţeles, în perioada când eraţi la Hollywood.</p>
               <p>         — N-am primit niciodată o asemenea scrisoare. Trebuie să se fi pierdut. Şi când te gândeşti că toate lunile acestea m-am frământat şi aproape că am înnebunit făcându-mi griji şi planuri.</p>
               <p>         — Se pare că lordul Edgware are impresia că doriţi să vă căsătoriţi cu un actor.</p>
               <p>         — Normal. Asta i-am şi spus, răspunse ea cu zâmbetul unui copil satisfăcut, care se transformă dintr-odată într-o nelinişte vădită. De ce… Domnule Poirot, sper că nu i-aţi pomenit nimic de căsătoria mea cu ducele?</p>
               <p>         — Nu, nu, fiţi sigură. Sunt un om discret. Nu ne-ar fi folosit la nimic, nu-i aşa?</p>
               <p>         — E un om răuvoitor. Ar vedea căsătoria mea cu Merton ca o uniune avantajoasă pentru mine şi, bineînţeles, s-ar strădui să bage cât mai multe beţe în roate. Pe când un actor de cinema e cu totul altceva. Cu toate că, oricum ar fi, sunt profund surprinsă. Ce zici, Ellis, nu te miră şi pe tine?</p>
               <p>         Remarcasem că, în tot acest timp, camerista se tot foise prin cameră, aranjând diverse obiecte de îmbrăcăminte aruncate pe spătarul scaunelor. Avusesem impresia că trage cu urechea la conversaţia noastră, iar acum m-am convins că împărtăşea toate confidenţele stăpânei sale.</p>
               <p>         — Într-adevăr, doamna mea. Înălţimea Sa trebuie să se fi schimbat foarte mult de când l-am văzut noi ultima oară, răspunse camerista pufnind dispreţuitor.</p>
               <p>         — Fără nici o îndoială.</p>
               <p>         — Atitudinea sa este inexplicabilă. Vă intrigă oare? Sugeră Poirot.</p>
               <p>         — O, cu siguranţă. În sfârşit, nu văd de ce ne-am face griji pentru asta. Ce mai contează care au fost motivele pentru care şi-a schimbat părerea atât timp cât a făcut-o în favoarea mea?</p>
               <p>         — Poate nu vă interesează pe dumneavoastră, madame, dar eu, cu siguranţă, sunt curios.</p>
               <p>         Jane nu-i dădu nici o atenţie lui Poirot.</p>
               <p>         — Esenţialul este că în sfârşit sunt liberă.</p>
               <p>         — Nu încă, madame.</p>
               <p>         Ea îl privi nerăbdătoare.</p>
               <p>         — În tot cazul, voi fi liberă. Este acelaşi lucru.</p>
               <p>         Poirot nu păru să-i împărtăşească opinia.</p>
               <p>         — Ducele este la Paris, adăugă Jane. Îi voi telegrafia imediat. Aş… Să vezi ce-o să se înfurie hoaşca de maică-sa!</p>
               <p>         Poirot se ridică.</p>
               <p>         — Madame, sunt fericit că totul a ieşit aşa cum v-aţi dorit.</p>
               <p>         — La revedere, domnule Poirot, şi vă mulţumesc din suflet.</p>
               <p>         — N-am făcut nimic.</p>
               <p>         — Mi-aţi adus totuşi vestea cea mare, domnule Poirot, şi vă sunt profund recunoscătoare.</p>
               <p>         — Şi asta a fost tot, îmi spuse Poirot, imediat după ce am părăsit apartamentul actriţei. Această femeie nu vede nimic dincolo de propria persoană. Nu face presupuneri, nu are nici cea mai mică curiozitate de ce scrisoarea nu a ajuns niciodată la ea. Ai observat, Hastings? Este isteaţă peste poate când vine vorba despre afacerile ei, dar absolut lipsită de inteligenţă. Ei bine, bunul Dumnezeu nu poate da totul unei singure persoane.</p>
               <p>         — Cu excepţia lui Hercule Poirot, am insinuat eu.</p>
               <p>         — Mă tachinezi, replică el senin. Haide să ne plimbăm pe cheiul Tamisei. Simt nevoia să-mi pun ordine în gânduri.</p>
               <p>         Am păstrat o linişte discretă, aşteptând momentul în care micul detectiv fu gata să vorbească.</p>
               <p>         — Acea scrisoare, începu el, în timp ce ne plimbam de-a lungul râului, mă intrigă. Am găsit, dragul meu prieten, patru explicaţii plauzibile pentru această problemă.</p>
               <p>         — Patru?</p>
               <p>         — Da. Mai întâi, a putut fi pierdută la poştă. Se mai întâmplă, ce-i drept cam rar. Însă, dacă adresa era greşită, trebuia să fie de mult returnată lordului Edgware. Aşa că prefer să renunţ la această primă soluţie, deşi ar putea fi cea adevărată.</p>
               <p>         A doua explicaţie: Frumoasa noastră doamnă minte, pretinzând că nu a primit-o. E foarte posibil. Această doamnă încântătoare este perfect capabilă să mintă cu o candoare copilărească atunci când este în avantajul ei. Dar, dragul meu Hastings, nu văd avantajul unei asemenea minciuni. Dacă ar fi ştiut că el este de acord cu divorţul, de ce m-ar fi trimis pe mine să-1 conving? Toată povestea asta nu are nici un sens.</p>
               <p>         A treia explicaţie: lordul Edgware minte. Dacă ar fi să mintă cineva, între el şi soţia lui, l-aş considera mai degrabă pe el capabil să o facă. Totuşi, nu văd scopul acestei minciuni. De ce să inventeze o scrisoare expediată soţiei sale acum şase luni? Nu mai bine ar fi consimţit la propunerea mea? Nu, cred că efectiv i-a trimis această scrisoare… Deşi, motivul pentru această schimbare bruscă de atitudine nu-1 pot identifica încă.</p>
               <p>         Şi am ajuns la ultima explicaţie: cineva ar fi putut intercepta scrisoarea în cauză. Şi aici, Hastings, totul se transformă într-un exerciţiu investigativ foarte interesant, deoarece scrisoarea ar fi putut fi interceptată oriunde, fie în America, fie în Anglia.</p>
               <p>         Cel care a făcut ca scrisoarea să dispară se opunea desfacerii căsătoriei. Hastings, aş da orice să ştiu ce se ascunde în spatele acestei afaceri. Pentru căceva este… Ţi-o jur.</p>
               <p>         Făcu o pauză, apoi adăugă, încet:</p>
               <p>         — Ceva ce, deocamdată, întrezăresc doar.</p>
            </div>
            <div type="div2" rend="P11">
               <head>         Capitolul 5<lb/>         Crima.</head>
               <p>         A doua zi era 30 iunie.</p>
               <p>         Pe la ora nouă şi jumătate, am fost anunţaţi că inspec-torul Japp era jos şi dorea să ne vadă.</p>
               <p>         Trecuseră câţiva ani de când îl văzusem ultima dată pe inspectorul de la Scotland Yard.</p>
               <p>         — Ah! Ce bon Japp, zise Poirot. Mă întreb ce vrea de data asta?</p>
               <p>         — Ajutor, am sărit eu. Are vreun caz care-1 depăşeşte şi vine să-ţi ceară ajutorul.</p>
               <p>         Nu împărtăşeam pentru Japp aceeaşi indulgenţă ca Poirot. Nu mă deranja atât de tare faptul că profita de geniul lui Poirot, pentru că, până la urmă, lui Poirot îi făcea plăcere şi se simţea flatat. Ceea ce nu-mi convenea era ipocrizia lui Japp, care nu recunoştea nici în ruptul capului meritul lui Poirot. Îmi place înainte de toate sinceritatea şi i-am destăinuit părerea mea lui Poirot, pe care îl pufni râsul.</p>
               <p>         — Eşti cel mai încăpăţânat om pe care-1 cunosc, Hastings! Aminteşte-ţi că sărmanul Japp trebuie să salveze aparenţele. Aşa că îşi joacă rolul. E perfect normal.</p>
               <p>         Am considerat că este o prostie din partea lui, însă Poirot nu-mi împărtăşi opinia.</p>
               <p>         — Felul în care suntem percepuţi de ceilalţi e o bagatelle, dar contează pentru oameni. Le satisface l'amour propre.</p>
               <p>         După mine, nu i-ar fi stricat lui Japp dacă cineva l-ar fi pus un pic în banca lui, dar în acel moment nu avea rost să mă contrazic cu Poirot pe acest subiect şi, în plus, eram nerăbdător să aflu motivul pentru care Japp ne vizita.</p>
               <p>         Acesta intră şi ne salută călduros.</p>
               <p>         — După cum văd, tocmai vă pregăteaţi să luaţi micul dejun. N-aţi reuşit încă să găsiţi găinile care să facă ouăle pătrate pentru dumneavoastră, domnule Poirot? Făcu el o aluzie la o remarcă mai veche de-a lui Poirot cu privire la dimensiunea variată a ouălor ce-i intrigase simţul simetriei.</p>
               <p>         — Nu încă, răspunse amicul meu, surâzând. Ce te aduce la noi atât de devreme, bunul meu Japp?</p>
               <p>         — E devreme? Nu şi pentru mine. Mi-am început deja munca de vreo două ore. Cât despre motivul vizitei mele: ei bine, este o crimă.</p>
               <p>         — O crimă?</p>
               <p>         Japp încuviinţă din cap.</p>
               <p>         — Lordul Edgware a fost asasinat ieri-seară, la reşedinţa sa din Regent Gate. Înjunghiat în ceafă de soţia sa.</p>
               <p>         — De soţia sa? Am strigat.</p>
               <p>         Mi-am amintit într-o fracţiune de secundă cuvintele lui Bryan Martin din dimineaţa zilei precedente. Presimţise oare ce urma să se întâmple? Mi-amadus aminte de asemenea şi de lejeritatea cu care Jane Wilkinson vorbise despre „lichidarea” soţului ei. Bryan Martin o caracterizase ca fiind amorală şi i se potrivea de minune, căci era o femeie crudă, egoistă şi iresponsabilă. Câtă dreptate avusese!</p>
               <p>         Toate aceste gânduri îmi trecură prin minte în timp ce Japp continuă:</p>
               <p>         — Da. Actriţa. Destul de renumită. Jane Wilkinson. S-au căsătorit acum trei ani, însă nu s-au înţeles şi ea 1-a părăsit.</p>
               <p>         Poirot arăta intrigat şi serios.</p>
               <p>         — Şi ce te face să bănuieşti că ea 1-a ucis?</p>
               <p>         — Nu-i vorba de nici o bănuială. A fost recunoscută. Nici nu s-a chinuit să îşi ascundă identitatea măcar. A luat un taxi…</p>
               <p>         — Un taxi? Am repetat eu involuntar, ca un ecou, amintindu-mi cuvintele ei din acea seară petrecută la Savoy.</p>
               <p>         — A sunat la uşă şi a cerut să-1 vadă pe lordul Edgware. Era 10 seara. Majordomul i-a răspuns că merge să vadă dacă o poate primi, la care ea i-a răspuns cu un calm imperturbabil: „O, nu e nevoie. Sunt Lady Edgware. Presupun că îl găsesc în bibliotecă”. Şi şi-a continuat drumul, a deschis uşa, a intrat şi a închis-o în urma ei.</p>
               <p>         Majordomul s-a gândit că întâmplarea era oarecum ciudată, dar în fine, nu era treaba lui. A coborât iar scările şi, zece minute mai târziu, a auzit închizându-se uşa de la intrare. Semn că doamna nu stătuse prea mult. Pe la 11, a zăvorât toate uşile pentru noapte. A deschis şi uşa la bibliotecă, dar fiind întuneric, s-a gândit că stăpânul mersese la culcare. Azi-dimineaţă, o servitoarea a descoperit cadavrul. Era înjunghiat în ceafă, chiar la baza gâtului.</p>
               <p>         — Nimeni n-a auzit nimic? Nici un strigăt?</p>
               <p>         — Tot personalul afirmă că nu. De altfel, uşile bibliotecii sunt izolate fonic destul de bine. Şi la asta se mai adaugă şi zgomotul străzii. În plus, o astfel de rană provoacă moartea imediat. Chiar sub cerebel, străpungând măduva spinării, parcă aşa a spus doctorul, sau ceva asemănător. Dacă nimereşti exact în punctul potrivit, poţi omorî un om instantaneu.</p>
               <p>         — Asta presupune ca asasinul să cunoască exact acest detaliu, adică sunt necesare ceva cunoştinţe medicale.</p>
               <p>         — Da, e adevărat. E un argument în favoarea ei. Însă aş băga mâna în foc că a fost noroc chior. Întâmplarea a făcut să lovească exact acolo, căci, vedeţi, unii oameni sunt favorizaţi de şansă.</p>
               <p>         — Nu văd care ar fi norocul dacă până la urmă tot la spânzurătoare ajunge, mon ami, observă Poirot.</p>
               <p>         — Corect. A fost cu siguranţă o nebunie din partea ei… Să intre astfel, fără grijă, dându-şi numele…</p>
               <p>         — Cu siguranţă, foarte curios.</p>
               <p>         — Probabil că nu venise cu intenţii rele. S-au certat, ea a înşfăcat briceagul şi 1-a înfipt dintr-odată.</p>
               <p>         — Vorbeşti de un briceag?</p>
               <p>         — Ceva asemănător, a spus medicul. Orice ar fi fost, 1-a luat cu ea pentru că nu a rămas în rană.</p>
               <p>         Poirot scutură din cap nemulţumit.</p>
               <p>         — Nu, nu, dragul meu prieten, nu se poate să se fi întâmplat astfel. O cunosc pe Lady Edgware şi este incapabilă să acţioneze sub imperiul impulsivităţii. În plus, e foarte puţin probabil să poarte în geanta ei un briceag. Puţine femei posedă aşa ceva… Şi vă asigur că Jane Wilkinson nu este una dintre ele.</p>
               <p>         — Deci spuneţi că o cunoaşteţi, domnule Poirot?</p>
               <p>         — Da. Chiar foarte bine.</p>
               <p>         Poirot tăcu un moment. Japp îl privi cu un aer întrebător.</p>
               <p>         — Aveţi vreun as pe mânecă, domnule Poirot? Îndrăzni Japp într-un târziu să spună ceva.</p>
               <p>         — Apropo, replică Poirot, acum că mi-am amintit. Încă nu mi-ai spus ce vă aduce aici. Căci mi-e greu să cred că ai dorit pur şi simplu să petreci puţin timp în compania unui vechi prieten. Cu siguranţă că nu acesta este motivul. Şi ai aici un caz foarte simplu de crimă, ai şi criminalul, şi chiar mobilul… Apropo, care este adevăratul mobil?</p>
               <p>         — Voia să se căsătorească cu un alt bărbat. A fost auzită spunând asta în public acum vreo săptămână. De ase-menea, se pare că a proferat şi ameninţări. Că s-ar urca într-un taxi, ar merge la el şi i-ar face felul.</p>
               <p>         — A! Se vede că eşti foarte bine informat, spuse Poirot, foarte bine informat. Cineva a avut grijă să te pună la curent.</p>
               <p>         Privirea lui Poirot implica o întrebare, dar Japp se făcu că nu înţelege.</p>
               <p>         — Avem şi noi informatorii noştri, domnule Poirot, răspunse acesta cu indiferenţă.</p>
               <p>         Dând din cap, Poirot se uită după ziarul zilnic, pe care-1 găsi aruncat într-o parte, lângă uşa de la intrare. Fără îndoială, Japp îl răsfoise nerăbdător în timp ce ne aştepta. Cu o mişcare mecanică, Poirot îl plie la loc, îndreptând paginile îndoite, şi chiar dacă privirea-i rătăcea asupra textului, se vedea clar că mintea sa era complet absorbită de gânduri.</p>
               <p>         — Şi totuşi, nu mi-ai răspuns la întrebare. Dacă totul merge strună, de ce ai mai venit la mine?</p>
               <p>         — Pentru că am aflat că ieri-dimineaţă aţi fost la Regent Gate.</p>
               <p>         — Înţeleg.</p>
               <p>         — Imediat ce-am auzit asta mi-a atras atenţia. Înălţimea Sa 1-a chemat pe domnul Poirot. De ce? Oare ce suspecta? Avea motive să se teamă? Aşa că, înainte de a întreprinde ceva, mi-am zis că ar fi bine să vă fac o vizită şi să aflu despre ce este vorba.</p>
               <p>         — Ce-nţelegi prin „a întreprinde ceva”? Să arestaţi femeia, presupun?</p>
               <p>         — Corect.</p>
               <p>         — N-ai văzut-o încă?</p>
               <p>         — O, ba da. Primul lucru pe care l-am făcut a fost să merg la Savoy. N-aş fi riscat să-mi scape pentru nimic în lume.</p>
               <p>         — A, deci dumneata…</p>
               <p>         Poirot se întrerupse. Privirea sa, concentrată până acum pe paginile ziarului, se schimbă brusc. Înălţă capul şi, cu un ton cu totul şi cu totul diferit,îl întrebă pe inspector:</p>
               <p>         — Şi ea ce ţi-a spus? Ei, prietene, ea ce ţi-a spus?</p>
               <p>         — I-am debitat placa obişnuită, că trebuie să ne dea o declaraţie şi o rugăm să rămână la dispoziţia noastră… Ca să nu ziceţi că poliţia engleză nu e corectă.</p>
               <p>         — După mine, chiar naiv de corectă. Dar continuă, te rog. Ce v-a zis Lady Edgware?</p>
               <p>         — Au apucat-o isteriile… Asta a făcut. S-a agitat încoace şi-ncolo, şi-a frământat mâinile şi într-un final s-a prăbuşit pe podea. O, un spectacol impresionant… N-am ce zice. Este o adevărată artistă.</p>
               <p>         — Deci, continuă Poirot cu blândeţe, crezi că reacţia ei nu a fost sinceră?</p>
               <p>         Japp clipi din ochi cu subînţeles.</p>
               <p>         — Şi dumneavoastră ce gândiţi, domnule Poirot? Pe mine nu mă păcălesc uşor şiretlicuri de genul acesta. Nu şi-a pierdut cunoştinţa nici măcar o secundă… În nici un caz. A încercat, da. Dar vă jur că am avut şi impresia că tot spectacolul acesta îi face plăcere.</p>
               <p>         — Da, răspunse Poirot gânditor. Aş putea afirma că e foarte posibil. Şi după aceea?</p>
               <p>         — După aceea chipurile şi-a revenit… Cel puţin aşa a pretins. A plâns, a gemut, în fine, tot tacâmul, şi camerista aceea acră a ei i-a tot dat săruri pe la nas şi, când în sfârşit şi-a revenit îndeajuns, a cerut un avocat. Că nu va mai spune nimic decât în prezenţa avocatului ei. Şi-acum vă întreb, într-o clipă istericale şi, imediat după, cere un avocat, aţi zice că e un comportament normal?</p>
               <p>         — În astfel de împrejurări, da, răspunse Poirot calm.</p>
               <p>         — Pentru că e vinovată şi o ştie, nu-i aşa?</p>
               <p>         — Nu neapărat. Spun asta pentru că îi cunosc tempe-ramentul. Mai întâi joacă rolul soţiei care doar ce a aflat de moartea soţului ei, aşa cum crede ea că ar trebui jucat. Şi, după ce şi-a satisfăcut impulsul artistic, agerimea ei nativă o îndeamnă să-şi cheme avocatul. Astfel, creează o scenă artificială şi se distrează la gândul că nu demonstrează cu nimic vinovăţia sa. Ci pur şi simplu, arată că este o actriţă înnăscută.</p>
               <p>         — Ei bine, nu-i o inocentă. Sunt sigur de asta.</p>
               <p>         — Poate că ai dreptate, spuse Poirot. Presupun că aşa şi este. Însă parcă ai spus că nu a dat nici o declaraţie, nu-i aşa? Nici un cuvânt?</p>
               <p>         Japp rânji.</p>
               <p>         — Nici un cuvânt în absenţa avocatului ei. Camerista 1-a chemat la telefon. Mi-am lăsat doi oameni de pază acolo, şi am venit aici. M-am gândit că în timpul ăsta aş putea afla ce s-a întâmplat înainte de crimă şi aş pune toate dovezile în ordine înainte de a lua o decizie definitivă.</p>
               <p>         — Şi totuşi, eşti sigur de vinovăţia ei?</p>
               <p>         — Bineînţeles că sunt sigur. Însă vreau să adun cât mai multe dovezi posibil. Vedeţi, toată povestea asta va provoca o senzaţie de proporţii. Nu se va ascunde nimic. Toate ziarele vor fi pline de articole referitoare la această afacere, şi ştiţi şi dumneavoastră cum sunt ziarele…</p>
               <p>         — Apropo de presă, îl întrerupse Poirot. Ce părere ai despre asta, dragă Japp? Se pare că n-ai citit cu prea mare atenţie ziarul în dimineaţa asta.</p>
               <p>         Se plecă peste masă, indicând cu degetul un paragraf din coloana de mondenităţi. Japp citi cu voce tare:</p>
               <p>         Aseară, S ir Montagu Corner a oferit un dineu reuşit la reşedinţa sa din Chiswick, de pe malul Tamisei. Printre personalităţile prezente, amintim câteva nume: Sir George şi Lady du Fisse, domnul James Blunt, binecunoscutul critic dramatic, Sir Oscar Hammerfeldt, de la studiourile cinematografice Overton, doamna Jane Wilkinson (Lady Edgware), şi alţii.</p>
               <p>         Japp se opri uluit. Apoi, revenindu-şi, zise:</p>
               <p>         — Ce are a face asta cu povestea noastră? Ştirea aceasta a fost trimisă spre publicare înainte de a se afla de moartea lordului Edgware. O să vă convingeţi. Veţi vedea că doamna nici măcar nu a fost acolo sau a ajuns târziu, după ora 11. Pentru numele lui Dumnezeu, domnule, doar nu credeţi toate bârfele din presă? Dintre toţi oamenii, dumneavoastră ar trebui să ştiţi mai bine.</p>
               <p>         — O, dar ştiu. Doar că articolul aceasta mi-a stârnit curiozitatea.</p>
               <p>         — Se mai întâmplă să apară coincidenţe de genul acesta. Acum, revenind la problema noastră, ştiu din proprie experienţă cât de greu este să vă facă cineva să vorbiţi. Dar sper că vă veţi da concursul de această dată, nu-i aşa? Îmi veţi spune de ce v-a chemat lordul Edgware?</p>
               <p>         Poirot îşi înclină capul.</p>
               <p>         — Lordul Edgware nu m-a chemat deloc. Dimpotrivă, eu am fost cel care i-a solicitat o întrevedere.</p>
               <p>         — Adevărat? De ce? Poirot ezită o secundă.</p>
               <p>         — Vă voi răspunde la întrebare, rosti el încet, dar o voi face în felul meu caracteristic.</p>
               <p>         Japp suspină. Am simţit o oarecare simpatie pentru el, pentru că Poirot poate fi uneori extrem de exasperant. Poirot continuă:</p>
               <p>         — Îţi cer permisiunea de a telefona unei anumite persoane şi de a-i cere să vină aici.</p>
               <p>         — Cui anume?</p>
               <p>         — Domnului Bryan Martin.</p>
               <p>         — Vedeta de cinema? Ce legătură are el?</p>
               <p>         — Cred că vei găsi declaraţia lui foarte interesantă şi poate de ajutor. Hastings, vrei să fii bun şi să-1 suni?</p>
               <p>         Am luat cartea de telefon. Artistul locuia într-un apartament dintr-o clădire impunătoare situată în apropiere de St James Park.</p>
               <p>         — Victoria 49499.</p>
               <p>         După câteva minute, se auzi vocea cam adormită a lui Bryan Martin.</p>
               <p>         — Alo, cine-i la telefon?</p>
               <p>         — Ce să-i spun? Am şoptit, acoperind receptorul cu mâna.</p>
               <p>         — Spune-i că lordul Edgware a fost asasinat şi că mi-ar face o favoare dacă ar veni să mă vadă imediat.</p>
               <p>         Am repetat cuvintele lui Poirot. La celălalt capăt al firului se auzi oexclamaţie de surpriză.</p>
               <p>         — Dumnezeule! Strigă Martin. Deci a făcut-o până la urmă! Vin într-o clipă.</p>
               <p>         — Ce-a spus? Întrebă Poirot.</p>
               <p>         I-am repetat cuvintele lui Bryan Martin.</p>
               <p>         — A, exclamă Poirot, satisfăcut. „Deci a făcut-o până la urmă!” Asta a spus? Atunci este exact cum am crezut, exact cum am crezut.</p>
               <p>         Japp îl urmări nedumerit.</p>
               <p>         60 CufaCLA&amp;Ltâ</p>
               <p>         — Domnule Poirot, atitudinea dumneavoastră mă lasă fără cuvinte. Mai întâi, vă comportaţi ca şi cum ea n-ar fi fost capabilă să facă asta şi acum afirmaţi că ştiaţi de vinovăţia ei de la bun început.</p>
               <p>         Poirot zâmbi satisfăcut.</p>
            </div>
            <div type="div2" rend="P11">
               <head>         Capitolul 6<lb/>         Văduva.</head>
               <p>         Bryan Martin, parolist, sosi în mai puţin de zece minute. În tot timpul acesta, Poirot fu dispus să vorbească despre orice alt subiect în afară de crimă şi refuză ferm să-i satisfacă măcar puţin curiozitatea lui Japp.</p>
               <p>         După toate aparenţele, vestea asasinatului lordului Edgware îl emoţionase puternic pe tânărul actor; era palid şi tras la faţă.</p>
               <p>         — Doamne sfinte, domnule Poirot, spuse el în timp ce ne strângea mâinile. Ce dramă oribilă! Sunt complet şocat şi totuşi nu pot spune că nu m-am aşteptat la asta. Am bănuit dintotdeauna că se va întâmpla ceva de genul acesta. Vă amintiţi ce vă spuneam zilele trecute?</p>
               <p>         — Mais oui, mais oui. Îmi amintesc perfect. Permiteţi-mi să vi-1 prezint pe inspectorul Japp, însărcinat cu acest caz.</p>
               <p>         Bryan Martin îi aruncă lui Poirot o privire plină de reproş.</p>
               <p>         — Trebuia să mă preveniţi, murmură el.</p>
               <p>         Îl salută rece pe inspector, apoi se aşeză strângând din buze.</p>
               <p>         — Nu văd de ce mi-aţi cerut să vin aici, obiectă el. Istoria asta nu mă priveşte deloc.</p>
               <p>         — Cred că vă înşelaţi, răspunse Poirot cu blândeţe, într-un caz de crimă, trebuie să punem deoparte aver-siunile personale.</p>
               <p>         — Nu, nu. Am jucat în multe filme împreună cu Jane şi o cunosc foarte bine. La naiba, e prietena mea.</p>
               <p>         — Şi totuşi, când aţi aflat despre asasinarea lordului Edgware, singura concluzie care v-a venit în minte a fost că ea 1-a omorât, remarcă Poirot, foarte sec.</p>
               <p>         Artistul tresări.</p>
               <p>         — Vreţi să spuneţi că…? Ochii aproape că-i ieşeau din orbite. Vreţi să spuneţi că m-am înşelat? Că ea nu are nici o legătură cu asta?</p>
               <p>         Japp interveni:</p>
               <p>         — Ba da, domnule Martin, ea este ucigaşa.</p>
               <p>         Tânărul se cufundă iar în scaun.</p>
               <p>         — Pentru o clipă, am crezut că am comis o eroare de neiertat, murmură el.</p>
               <p>         — În astfel de cazuri, n-ar trebui să lăsaţi prietenia să vă întunece judecata, rosti Poirot hotărât.</p>
               <p>         — Aveţi dreptate, dar…</p>
               <p>         — Dragul meu, sunteţi sigur că vreţi să fiţi de partea unei criminale? Crima… Cel mai respingător păcat comis de om.</p>
               <p>         Bryan Martin oftă adânc.</p>
               <p>         — Nu înţelegeţi. Jane nu este o ucigaşă obişnuită. Ea nu are nici o idee despre ce e rău sau ce e bine. Este iresponsabilă.</p>
               <p>         — Asta e treaba juriului să decidă, i-o tăie scurt Japp.</p>
               <p>         — Vă rog domnilor, îi întrerupse Poirot cu blândeţe. Domnule Martin, nu e ca şi cum aţi fi dumneavoastră cel care o acuză. Ea este deja acuzată. Însă nu puteţi refuza să ne spuneţi ce ştiţi. Aveţi o datorie faţă de societate, tinere domn!</p>
               <p>         Actorul suspină din nou.</p>
               <p>         — Fără îndoială că aveţi dreptate. Ce vreţi să vă spun?</p>
               <p>         Poirot se uită la Japp.</p>
               <p>         — Aţi auzit-o vreodată pe Lady Edgware, sau poate ar fi mai bine să-i spunem domnişoara Wilkinson, ameninţându-şi soţul? Întrebă inspectorul.</p>
               <p>         — Da, de mai multe ori.</p>
               <p>         — Şi care au fost cuvintele ei?</p>
               <p>         — Spunea că dacă nu-i va reda libertatea, va fi nevoită „să-i facă felul” într-o zi.</p>
               <p>         — Este posibil să fi glumit?</p>
               <p>         — Nu, cred că vorbea foarte serios. Într-una din daţi, a specificat că va lua un taxi şi va merge personal la el ca să-1 omoare. Eraţi şi dumneavoastră acolo, domnule Poirot, apelă el patetic la prietenul meu.</p>
               <p>         Poirot încuviinţă din cap spre Bryan, confirmându-i spusele.</p>
               <p>         Japp îşi continuă întrebările:</p>
               <p>         — Acum, domnule Martin, am fost informaţi că voia să divorţeze pentru a se recăsători. Ştiţi cumva cu cine?</p>
               <p>         — Da. Cu ducele de Merton.</p>
               <p>         — Ducele de Merton, Dumnezeule, inspectorul fluieră admirativ. Ţinteşte sus, nu-i aşa? N-am dreptate?! Se spune că este unul dintre cei mai bogaţi oameni din Anglia.</p>
               <p>         Bryan scutură din cap şi mai abătut decât înainte.</p>
               <p>         Doar atitudinea lui Poirot părea mai enigmatică decât oricând. Cufundat în scaun, cu degetele împreunate, miş-carea ritmică a capului său sugera aprobarea totală a unui om care ascultă la gramofon discul preferat şi este foarte mulţumit de ce-i aud urechile.</p>
               <p>         — Şi soţul său nu voia să divorţeze?</p>
               <p>         — Nu. Refuzase cu îndârjire.</p>
               <p>         — Sunteţi foarte sigur?</p>
               <p>         — Da.</p>
               <p>         — Aici, zise Poirot, intervenind în conversaţie, iată unde începe rolul meu, dragă Japp. Lady Edgware m-a rugat să-1 conving pe soţul ei să consimtă la divorţ. Şi acesta este motivul întâlnirii mele cu el de ieri-dimineaţă.</p>
               <p>         Bryan Martin ridică din umeri.</p>
               <p>         — Acest demers n-ar fi servit la mare lucru. Lordul Edgware n-ar fi acceptat niciodată aşa ceva.</p>
               <p>         — Credeţi? Spuse Poirot, întorcându-se spre el şi aruncându-i o privire prietenoasă.</p>
               <p>         — Sunt sigur. Însăşi Jane era convinsă de asta. Nu avea nici o încredere în mijlocirea dumneavoastră şi aban-donase orice speranţă. Lordul Edgware nu s-ar fi lăsat niciodată convins.</p>
               <p>         Poirot zâmbi şi ochii săi deveniră deodată foarte verzi.</p>
               <p>         — Vă înşelaţi, tinere. L-am văzut ieri pe lordul Edgware; era gata sa divorţeze.</p>
               <p>         Bryan Martin fu total şocat la auzul acestei veşti. Cu ochii bulbucaţi, îl privi pe Poirot:</p>
               <p>         — L-aţi… L-aţi văzut ieri? Se bâlbâi el.</p>
               <p>         — Da. La douăsprezece şi un sfert, răspunse Poirot metodic.</p>
               <p>         — Şi a consimţit la divorţ?</p>
               <p>         — A fost de acord să divorţeze.</p>
               <p>         — Trebuia să o anunţaţi imediat pe Jane! Strigă tânărul cu reproş.</p>
               <p>         — Dar am făcut-o, domnule Martin.</p>
               <p>         — I-aţi spus? Strigară deodată Martin şi Japp.</p>
               <p>         Poirot zâmbi din nou.</p>
               <p>         — Schimbă un pic mobilul crimei, nu-i aşa? Murmură el. Acum, domnule Martin, daţi-mi voie să vă atrag atenţia asupra unui lucru.</p>
               <p>         Şi îi indică paragraful din ziar. Bryan îl citi fără prea mare interes.</p>
               <p>         — Credeţi că acest dineu ar putea fi alibiul ei? Zise Bryan. Bănuiesc că lordul Edgware a fost împuşcat în timpul serii.</p>
               <p>         — Lordul a fost înjunghiat şi nu împuşcat, preciză Poirot.</p>
               <p>         Martin lăsă să-i cadă ziarul.</p>
               <p>         — Mă tem că nu ne ajută cu nimic, spuse el cu regret. Jane nu a fost prezentă la acel dineu.</p>
               <p>         — De unde ştiţi?</p>
               <p>         — Mi s-a spus, nu mai ştiu de către cine.</p>
               <p>         — Păcat, zise Poirot gânditor.</p>
               <p>         Japp îl privi cu o vie curiozitate.</p>
               <p>         — Vă înţeleg din ce în ce mai puţin, domnule. Se pare că n-aţi vrea ca această femeie să fie vinovată?</p>
               <p>         — Nu, nu, bunule Japp. Nu sunt omul care să fie de partea cuiva, dar sincer, aşa cum vezi dumneata acest caz, e o batjocură la adresa inteligenţei mele.</p>
               <p>         — Cum adică? Eu nu mă simt deloc ofensat.</p>
               <p>         În acel moment, am văzut cum prietenului meu îi stăteau pe limbă câteva cuvinte, însă se abţinu să le rostească.</p>
               <p>         — Iată o tânără femeie care doreşte, după cum spui dumneata, să scape de soţul ei. Nu te contrazic aici. A recunoscut-o ea însăşi. Ei bine, cum procedează oare? Afirmă de mai multe ori de faţă cu martori că se gândeşte să-1 omoare. Aşa că iese într-o seară, merge la el acasă, se prezintă, îl înjunghie şi pleacă. Ce părere ai, bunul meu prieten? Are vreun sens ce spun eu acum?</p>
               <p>         — Recunosc că a fost cam iresponsabil din partea ei.</p>
               <p>         — Iresponsabil?! E adevărată prostie!</p>
               <p>         — Eh, zise Japp şi se ridică. E în avantajul poliţiei când criminalii îşi pierd capul. Trebuie să mă întorc la Savoy acum.</p>
               <p>         — Permite-mi să te însoţesc.</p>
               <p>         Inspectorul nu avu nici o obiecţie, iar noi îl urmarăm.</p>
               <p>         Bryan Martin ne părăsi fără chef. Părea foarte agitat şi ne rugă să-1 ţinem la curent cu ancheta.</p>
               <p>         — Acest tip te calcă pe nervi, fu opinia lui Japp, la care se ralie şi Poirot.</p>
               <p>         La Savoy ne aştepta un personaj care, după toate aparenţele, părea să fie un om al legii. Tocmai sosise, şi toţi patru am fost conduşi în apartamentul lui Jane.</p>
               <p>         Japp se adresă unuia dintre oamenii săi.</p>
               <p>         — Nimic nou? Întrebă el laconic.</p>
               <p>         — A vrut să telefoneze.</p>
               <p>         — Cui? Întrebă inspectorul nerăbdător.</p>
               <p>         — La Jay, să-şi comande toaleta de doliu.</p>
               <p>         Japp înjură printre dinţi.</p>
               <p>         Intrarăm în apartament.</p>
               <p>         Văduva proba pălării în faţa unei toalete. Îmbrăcată într-o vaporoasă rochie neagră cu alb, ne întâmpină cu unul dintre cele mai fermecătoare zâmbete ale sale.</p>
               <p>         — Domnule Poirot, sunteţi foarte amabil că aţi venit. Domnule Moxon (acesta era numele avocatului), sunt în-cântată să vă văd. Aşezaţi-vă lângă mine şi avertizaţi-mă când trebuie să răspund. Acest poliţist îşi imaginează că am fost plecată azi-dimineaţă şi l-am ucis pe George.</p>
               <p>         — Scuzaţi-mă, doamnă, aseară, rectifică Japp.</p>
               <p>         — N-aţi spus la ora 10, azi-dimineaţă?</p>
               <p>         — Nu, la 10, aseară, postmeridian.</p>
               <p>         — Bine, n-am putut niciodată face diferenţa care e dimineaţă sau seară, antemeridian sau postmeridian.</p>
               <p>         — Păi, chiar în acest moment este 10 dimineaţa, obiectă inspectorul pe un ton sever.</p>
               <p>         Jane deschise ochii mari şi foarte miraţi.</p>
               <p>         — Ia te uită, murmură ea. De ani de zile n-am mai fost aşa de matinală. Înseamnă că de-abia se crăpa de ziuă când aţi ajuns la mine.</p>
               <p>         — O clipă, inspectore, interveni domnul Moxon, cu un ton oficial. Vreţi să precizaţi când a avut loc acest eveni-ment… Regretabil?</p>
               <p>         — Aseară, în jur de ora 10, domnule.</p>
               <p>         — A, în cazul acesta, spuse Jane pe negândite, la acea oră eram la o petrecere. O! Şi îşi duse mâna la gură cu un gest brusc. Poate că nu ar fi trebuit să spun asta.</p>
               <p>         Căută cu o privire întrebătoare încuviinţarea avoca-tului ei.</p>
               <p>         — Dacă, la ora 10 ieri-seară, eraţi… la o petrecere, Lady Edgware, eu… Eu nu văd nici un impediment în a-1 informa pe domnul inspector de acest fapt.</p>
               <p>         — Este în regulă, zise Japp. Eu v-am solicitat doar o declaraţie cu privire la modul în care v-aţi petrecut timpul seara precedentă.</p>
               <p>         — Ba nu. Aţi menţionat ora 10 şi încă ceva. Şi oricum, m-aţi speriat teribil. Mi-am pierdut imediat cunoştinţa, domnule Moxon.</p>
               <p>         — Lady Edgware, în legătură cu această petrecere…?</p>
               <p>         — A avut loc la Sir Montagu Corner, la Chiswick.</p>
               <p>         — La ce oră aţi ajuns acolo?</p>
               <p>         — Dineul era prevăzut pentru opt şi jumătate.</p>
               <p>         — Şi la ce oră aţi plecat de aici?</p>
               <p>         — Pe la opt. M-am oprit puţin la Piccadilly Palace să-mi iau rămas-bun de la o prietenă care pleca acasă în State – doamna Van Dusen. Am ajuns în Chiswick pe la nouă fără un sfert.</p>
               <p>         — Şi la ce oră aţi părăsit dineul?</p>
               <p>         — În jur de 11 şi jumătate.</p>
               <p>         — Aţi venit direct aici?</p>
               <p>         — Da.</p>
               <p>         — Cu un taxi?</p>
               <p>         — Nu, cu maşina mea. Am închiriat-o de la Daimler.</p>
               <p>         — Şi în timpul dineului nu v-aţi ridicat de la masă nici măcar pentru o clipă?</p>
               <p>         — Păi… Eu…</p>
               <p>         — Deci aţi făcut-o?</p>
               <p>         Inspectorul arăta ca un motan care tocmai încolţise un şoarece.</p>
               <p>         — Nu ştiu ce vreţi să insinuaţi cu asta. Am fost chemată la telefon în timpul mesei.</p>
               <p>         — Cine v-a telefonat?</p>
               <p>         — Cred că a fost vorba de o glumă stupidă. Am auzit o voce spunând: „Sunteţi Lady Edgware?” I-am răspuns: „Chiar ea”. Apoi am auzit un hohot de râs la capătul firului şi s-a întrerupt.</p>
               <p>         — Aţi ieşit din casă pentru a vorbi la telefon?</p>
               <p>         Jane îl privi amuzată.</p>
               <p>         — Evident că nu.</p>
               <p>         — Cât timp aţi lipsit de la masă?</p>
               <p>         — Aproximativ un minut şi jumătate.</p>
               <p>         Japp arăta de parcă mai avea puţin şi-şi pierdea cumpătul. Eram convins că nu credea nici un cuvânt din cele spuse de Lady Edgware, dar aceasta fiind declaraţia, nu mai avea altceva de făcut decât să verifice faptele. Aşa că îi mulţumi pe un ton glacial şi se retrase.</p>
               <p>         Ne îndreptam şi noi spre ieşire când Jane îl chemă înapoi pe Poirot.</p>
               <p>         — Domnule Poirot, sunteţi bun să-mi faceţi un serviciu?</p>
               <p>         — Cu plăcere, madame.</p>
               <p>         — Telegrafiaţi-i ducelui la Paris din partea mea. Trebuie să fie la hotel Crillon. Ar trebui să afle ce s-a întâmplat. N-aş vrea să o fac personal. Presupun că acum s-ar cuveni să joc o săptămână sau două rolul văduvei îndurerate.</p>
               <p>         — Este absolut inutil să-i telegrafiaţi, madame, spuse Poirot cu blândeţe. Ziarele din Paris vor vorbi cu siguranţă despre această afacere.</p>
               <p>         — Măi să fie, ce isteţ sunteţi! Bineînţeles că va apărea în ziare. Mai bine să nu-i trimit nici o telegramă. Cred că acum ar trebui să fiu mai atentă, mai ales că lucrurile s-au aranjat atât de bine în favoarea mea. Comportamentul meu trebuie să fie demn de o văduvă. Mă gândeam să trimit o coroană deorhidee. Cred că sunt cele mai scumpe flori de pe aici. Ce ziceţi, nu-i aşa că va trebui să merg şi la înmormântare?</p>
               <p>         — Va trebui mai întâi să participaţi la anchetă, madame.</p>
               <p>         — Aveţi dreptate. Tăcu un moment, cântărind în minte ce era de făcut şi adăugă: Nu-mi place deloc inspectorul acela de la Scotland Yard. M-a speriat de moarte. Domnule Poirot?</p>
               <p>         — Da?</p>
               <p>         — Se pare că mi-a surâs norocul, răzgândindu-mă în ultimul moment şi mergând la acel dineu până la urmă.</p>
               <p>         La auzul acestor cuvinte, Poirot, care se îndrepta deja spre uşă, se opri brusc şi se întoarse către Lady Edgware.</p>
               <p>         — Ce spuneţi doamnă? V-aţi răzgândit?</p>
               <p>         — Da. Nu voiam să mă duc. Am avut o durere de cap îngrozitoare ieri după-amiază.</p>
               <p>         Poirot înghiţi în sec de câteva ori, de parcă se chinuia să pronunţe cuvintele.</p>
               <p>         — Aţi… Aţi menţionat asta cuiva? Întrebă într-un final.</p>
               <p>         — Bineînţeles. Eram mai mulţi şi luam ceaiul împreună. Mă tot invitau la o serată şi eu i-am refuzat. Le-am spus că îmi crapă capul de durere şi că mă voi întoarce direct la hotel şi nu voi merge nici la dineu.</p>
               <p>         — Şi ce v-a făcut să vă răzgândiţi, doamnă?</p>
               <p>         — Ellis m-a convins. A spus că nu-mi pot permite să nu mă duc. Vedeţi dumneavoastră, bătrânul Sir Montagu are o grămadă de relaţii şi, în plus, e o creatură cam ciudată… Se simte repede jignit. Oricum nu-mi păsa. Odată măritată cu Merton aş fi renunţat la viaţa asta. Însă Ellis a fost dintotdeauna mai prudentă decât mine. A spus mai multe aseară, că e de ajuns să pierd o ocazie… Şi, până la urmă, i-am dat dreptate. Şi după cum aţi văzut, am mers la dineu.</p>
               <p>         — Doamnă, cred că ar trebui să îi fiţi foarte recunoscătoare lui Ellis, spuse Poirot pe un ton serios.</p>
               <p>         — Probabil. Inspectorul acela crede că le ştie pe toate, nu-i aşa? Replică Jane râzând.</p>
               <p>         Poirot o ignoră şi adăugă cu o voce joasă:</p>
               <p>         — Oricum ar fi… Toată povestea asta te pune serios pe gânduri. Da, te pune serios pe gânduri.</p>
               <p>         Jane o strigă pe Ellis şi camerista îşi făcu apariţia din încăperea alăturată.</p>
               <p>         — Domnul Poirot este de părere că am avut noroc că m-ai convins să merg aseară la dineu.</p>
               <p>         Ellis de-abia se uită la Poirot. Întreaga ei atitudine era severă şi dezaprobatoare.</p>
               <p>         — Nu se cuvine să anulaţi angajamentele făcute, milady. Sunteţi prea capricioasă şi oamenii nu iartă aşa de uşor. Lucrurile se pot întoarce împotriva dumneavoastră.</p>
               <p>         Jane apucă pălăria pe care o proba la venirea noastră şi o puse din noupe cap.</p>
               <p>         — Detest culoarea neagră, spuse ea nemulţumită. De altfel, nici nu port negru. Dar presupun că de data aceasta trebuie să o fac, ca o adevărată văduvă. Toate pălăriile astea sunt îngrozitoare. Ellis, sună şi la celălalt magazin. Trebuie să mă pun la punct înainte de a-mi face iar apariţia în public.</p>
               <p>         Fu momentul potrivit pentru mine şi Poirot să părăsim camera neobservaţi.</p>
            </div>
            <div type="div2" rend="P11">
               <head>         Capitolul 7<lb/>         Secretara.</head>
               <p>         Nu scăpasem de prezenţa lui Japp. O oră mai târziu, apăru la hotel, şi aruncându-şi pălăria pe masă, exclamă că parcă fusese blestemat.</p>
               <p>         — Ai verificat cele spuse de Lady Edgware? Întrebă Poirot, înţelegător.</p>
               <p>         — Da, răspunse cu tristeţe Japp. Şi dacă cele paisprezece persoane întrebate nu mint, înseamnă că nu ea a comis crima! Nu mă deranjează să recunosc în faţa dumneavoastră, domnule Poirot, continuă el, dar mă aşteptam la cu totul altceva. La prima vedere, n-ai zice că altcineva în afară de ea ar fi putut să-1 ucidă pe lordul Edgware. Ea e singura persoană care ar avea vreun motiv să o facă.</p>
               <p>         — Nu sunt de acord cu tine. Mais continuez.</p>
               <p>         — Ei bine, aşa cum spuneam, mă aşteptam ca lucrurile să fie aranjate deja. Ştiţi cum sunt adunăturile astea artistice… Se aliază cu toţii să-şi apere confratele. Însă, de data aceasta, e cu totul altă poveste. Cei prezenţi la dineul de aseară sunt cu toţii martori serioşi, niciunul dintre ei nu este prieten cu actriţa şi, mai ales, unii nici nu se cunosc între ei. Mărturia lor este independentă şi de necontestat. Am sperat atunci să aflu că poate ea a dispărut vreo jumătate de oră. Ar fi putut să o facă uşor, pretinzând că trebuie să-şi pudreze nasul sau inventând orice altă scuză ridicolă. Dar nici vorbă de aşa ceva. A părăsit masa într-adevăr aşa cum ne-a declarat, ca să răspundă la telefon, însă majordomul a fost cu ea în permanenţă şi a durat exact atât cât ne-a precizat. Majordomul a auzit-o spunând: „Chiar ea. Sunt Lady Edgware” şi apoi s-a întrerupt legătura la celălalt capăt al firului. E într-adevăr ciudată treaba asta cu telefonul, dar nu văd nici o legătură cu ancheta noastră.</p>
               <p>         — Posibil să nu aibă… Dar chiar şi-aşa, este interesantă. Era o voce de bărbat sau de femeie?</p>
               <p>         — De femeie, parcă aşa a spus ea.</p>
               <p>         — Ciudat, răspunse Poirot gânditor.</p>
               <p>         — Să lăsăm asta la o parte, continuă Japp nerăbdător, şi să ne întoarcem la ce e mai important. Întreaga seară s-a petrecut exact aşa cum ne-a declarat ea. A sosit la nouă fără un sfert, a plecat la unsprezece şi jumătate şi s-a întors la hotel la douăsprezece fără un sfert. L-am interogat pe şofer, face parte din echipa de serviciu obişnuită de la Daimler, iar personalul de la Savoy a văzut-o intrând şi a confirmat ora întoarcerii.</p>
               <p>         — Pare destul de concludent.</p>
               <p>         — Şi-atunci cum rămâne cu cei doi care au văzut-o în Regent Gate? Nu e numai majordomul, ci şi secretara lordului Edgware: amândoi jură, pe ce au ei mai sfânt, că însăşi Lady Edgware a venit la stăpânul lor în jur de ora 10.</p>
               <p>         — De cât timp lucrează majordomul în acea casă?</p>
               <p>         — De şase luni. Apropo, frumos specimen.</p>
               <p>         — Într-adevăr. Eh bien, dragul meu, dacă e în serviciul lordului Edgwareabia de şase luni, nu avea cum s-o recunoască pe Lady Edgware, pentru că nu o mai văzuse înainte.</p>
               <p>         — A recunoscut-o după fotografiile din ziar. Şi oricum ar fi, secretara o cunoştea. E în serviciul lordului Edgware de cinci sau şase ani şi este singura absolut sigură că era Lady Edgware.</p>
               <p>         — A! Exclamă Poirot. Atunci aş vrea s-o văd pe această femeie!</p>
               <p>         — În acest caz, ce părere aveţi să mă însoţiţi acum?</p>
               <p>         — Îţi mulţumesc, mon ami, cu cea mai mare plăcere. Sper că invitaţia dumitale îl include şi pe Hastings, nu-i aşa?</p>
               <p>         Japp dădu din cap afirmativ şi zise:</p>
               <p>         — Păi cum altfel? Unde e maestrul, apare şi în-văţăcelul! Şi continuă: Totul îmi aminteşte de afacerea Elizabeth Canning. Vă amintiţi? Cel puţin douăzeci de martori se jurau că au văzut-o pe gitana Mary Squires în două locuri diferite din Anglia, la distanţă considerabilă unul de altul. Şi martori onorabili! Această Mary Squires era atât de urâtă că nu puteai s-o confunzi cu alta! Misterul n-a fost niciodată dezvăluit! Aici, ne găsim în faţa unei situaţii similare. Două grupuri separate afirmă că au văzut-o în acelaşi timp, în două locuri total diferite. Care din ei spun adevărul?</p>
               <p>         — Nu cred că ar fi dificil de aflat.</p>
               <p>         — Credeţi? Această femeie, domnişoara Carroll, a cunoscut-o într-adevăr pe Lady Edgware. Au locuit sub acelaşi acoperiş zi de zi. E imposibil să se înşele.</p>
               <p>         — Vom afla imediat.</p>
               <p>         — Cine va fi moştenitorul titlului nobiliar? Am întrebat eu.</p>
               <p>         — Un nepot, căpitanul Ronald Marsh. Cam risipitor, din câte se spune.</p>
               <p>         — Ce a spus doctorul cu privire la ora morţii? Întrebă Poirot.</p>
               <p>         — Nu o vom şti exact decât după autopsie. Când vom vedea unde îi ajunsese cina.</p>
               <p>         Stilul lui Japp, îmi pare rău s-o spun, nu era dintre cele mai rafinate.</p>
               <p>         — Însă ora 10 s-ar potrivi. A fost văzut în viaţă pe la 9 şi câteva minute când s-a ridicat de la masă şi majordomul i-a servit whisky-ul cu sifon în bibliotecă. La ora 11, când majordomul se pregătea de culcare, lumina în bibliotecă era stinsă, aşa că e foarte probabil să fi fost deja mort. Nu ar fi rămas singur în întuneric.</p>
               <p>         Poirot dădu, gânditor, din cap. Peste câteva minute, am ajuns în Regent Gate. Obloanele casei erau toate lăsate.</p>
               <p>         Uşa ne fu deschisă de acelaşi majordom chipeş.</p>
               <p>         Japp intră primul, urmat de noi doi. Uşa fiind deschisă spre stânga, majordomul fu obligat să se lipească de pe-retele din spatele lui şi, astfel, nu-1 putu observa pe Poirot imediat, acesta aflându-se în dreapta mea şi ascuns puţin de statura mea înaltă. De-abia după ce am avansat în hol, majordomul îl văzu şi am auzit cum i se taie brusc res-piraţia. Uitându-mă la el, l-am surprins privindu-1 şocat pe Poirot, într-o stare evidentă de groază. Am reţinut acest detaliu pentru mai târziu, gândindu-mă că ar putea fi semnificativ.</p>
               <p>         Japp intră în sufragerie prin dreapta noastră şi îl chemă pe majordomdupă el.</p>
               <p>         — Alton, haide să recapitulăm încă o dată cu mare atenţie ce s-a întâmplat aseară. Era ora 10 când a sosit doamna aceea?</p>
               <p>         — Lady Edgware? Da, domnule.</p>
               <p>         — Cum aţi recunoscut-o? Întrebă Poirot.</p>
               <p>         — Mi-a spus numele, domnule. Mai mult, i-am văzut portretul în ziare şi am văzut-o şi jucând.</p>
               <p>         — Cum era îmbrăcată? Mai întrebă Poirot.</p>
               <p>         — În negru, domnule. O rochie neagră şi o mică pălărie neagră. Avea la gât un colier de perle şi purta mănuşi gri.</p>
               <p>         Poirot îl interogă pe Japp din priviri.</p>
               <p>         — Rochie de seară din tafta albă şi capă de hermină, făcu detectivul pe un ton sec.</p>
               <p>         Majordomul îşi continuă povestea. Relatarea sa era întocmai cu ceea ce ne povestise Japp deja.</p>
               <p>         — Stăpânul dumitale a mai avut vreun alt vizitator aseară? Întrebă Poirot.</p>
               <p>         — Nu, domnule.</p>
               <p>         — Cum se închide uşa de la intrare?</p>
               <p>         — E prevăzută cu o yală şi, de obicei, înainte să mă culc, trag doar zăvoarele. Asta se întâmplă pe la 11 seara. Dar, aseară, domnişoara Geraldine a fost la Operă, aşa că am lăsat uşa nezăvorâtă.</p>
               <p>         — Cum aţi găsit uşa, azi-dimineaţă?</p>
               <p>         — Era încuiată, domnule. Domnişoara Geraldine a tras zăvoarele la întoarcere.</p>
               <p>         — Ştiţi cumva la ce oră s-a întors?</p>
               <p>         — Cred că pe la douăsprezece fără un sfert, domnule.</p>
               <p>         — Asta înseamnă că, până la douăsprezece fără un sfert, uşa n-ar fi putut fi deschisă din exterior decât cu o cheie? Şi din interior, pentru a o deschide, era suficient să apeşi pe clanţă.</p>
               <p>         — Exact, domnule.</p>
               <p>         — Câte chei există?</p>
               <p>         — Lordul Edgware avea una. Şi se mai găseşte alta în sertarul dulapului din hol, cea de care s-a folosit domni-şoara Geraldine aseară. Nu ştiu să mai existe altele.</p>
               <p>         — Nimeni altcineva din personalul casei nu mai deţine vreo cheie?</p>
               <p>         — Nu, domnule. Domnişoara Carroll sună întotdeauna.</p>
               <p>         Poirot anunţă că asta era tot ce voise să afle şi am pornit.</p>
               <p>         În căutarea secretarei.</p>
               <p>         Am găsit-o scriind, aşezată la un birou masiv.</p>
               <p>         Domnişoara Carroll era o femeie plăcută, în jur de 45 de ani, cu un aer eficient. Părul ei blond începuse să încărunţească, iar în spatele ochelarilor, sclipeau două luminiţe albastre, foarte vii. De îndată ce începu să vor-bească, i-am recunoscut vocea, clară şi sobră, pe care o auzisem la telefon.</p>
               <p>         — A! Domnul Poirot, spuse, după ce Japp făcu prezentările. Cudumneavoastră am aranjat întâlnirea de ieri-dimineaţă!</p>
               <p>         — Exact, mademoiselle.</p>
               <p>         M-am gândit că Poirot trebuie să fie plăcut impresionat de ea. Era cu siguranţă întruchiparea ordinii şi a preciziei.</p>
               <p>         — Ei bine, domnule inspector, cu ce vă pot fi de folos? Reluă ea.</p>
               <p>         — Să-mi răspundeţi la o simplă întrebare, domnişoară. Sunteţi absolut sigură că Lady Edgware a fost aseară, aici?</p>
               <p>         — E pentru a treia oară când mă întrebaţi acelaşi lucru. Bineînţeles, sunt sigură! Am văzut-o cu ochii mei.</p>
               <p>         — Unde se întâmpla asta, domnişoară?</p>
               <p>         — În hol. I-a vorbit majordomului pentru un minut, apoi a străbătut holul până la uşa bibliotecii.</p>
               <p>         — Şi unde eraţi dumneavoastră în acel moment?</p>
               <p>         — La primul etaj. Priveam în jos de la balustradă.</p>
               <p>         — Şi sunteţi sigură că nu v-aţi înşelat?</p>
               <p>         — Imposibil! I-am văzut faţa foarte clar.</p>
               <p>         — Este posibil să fi fost cineva care semăna cu ea?</p>
               <p>         — Nu. Chipul lui Jane Wilkinson este unic. Într-adevăr, ea era.</p>
               <p>         Japp îi aruncă o privire lui Poirot, care voia să însemne: „Ei, ai văzut?”</p>
               <p>         — Lordul Edgware avea duşmani? Întrebă, subit, Poirot.</p>
               <p>         — Prostii, zise domnişoara Carroll.</p>
               <p>         — Ce vreţi să spuneţi, mademoiselle?</p>
               <p>         — Duşmani? În zilele noastre, oamenii nu au duşmani. Nu englezii!</p>
               <p>         — Şi totuşi, lordul Edgware a fost asasinat…</p>
               <p>         — De nevasta sa, conchise domnişoara Carroll.</p>
               <p>         — După părerea dumneavoastră, o soţie nu poate fi un duşman?</p>
               <p>         — Recunosc că e o întâmplare de neînchipuit. Nu cre-deam că aşa ceva e cu putinţă… cu atât mai puţin în categoria socială din care facem parte.</p>
               <p>         După toate aparenţele, domnişoara Carroll îşi imagina că omorurile nu puteau fi săvârşite decât de beţivi din categoriile sociale inferioare.</p>
               <p>         — Câte chei există pentru uşa de la intrare?</p>
               <p>         — Două, răspunse prompt domnişoara Carroll. Lordul Edgware avea întotdeauna o cheie asupra lui. Cealaltă era ţinută întotdeauna în sertarul mobilei din hol, în eventua-litatea că cineva se întorcea mai târziu, să o poată lua. Mai de mult, exista şi o a treia, dar a pierdut-o căpitanul Marsh. Foarte neglijent din partea lui.</p>
               <p>         — Căpitanul Marsh venea des pe aici?</p>
               <p>         — Până acum trei ani, locuia aici.</p>
               <p>         — De ce a plecat? Întrebă Japp.</p>
               <p>         — Nu ştiu. Fără îndoială, pentru că nu se înţelegea deloc cu unchiul său.</p>
               <p>         — Cred, mademoiselle, că ştiţi mai mult de atât, sugeră Poirot.</p>
               <p>         Domnişoara Carroll îi aruncă o privire rapidă.</p>
               <p>         — Nu am obiceiul să bârfesc, domnule Poirot.</p>
               <p>         — Dar aţi putea totuşi să ne spuneţi adevărul privind zvonurile despre o neînţelegere serioase dintre lordul Edgware şi nepotul său.</p>
               <p>         — N-a fost nimic atât de serios. Lordul Edgware avea un caracter foarte dificil.</p>
               <p>         — Aţi simţit-o şi pe pielea dumneavoastră?</p>
               <p>         — Nu-i vorba de mine. N-am avut niciodată vreo neînţelegere cu lordul Edgware. A avut întotdeauna o mare încredere în mine.</p>
               <p>         — Însă în ceea ce-1 priveşte pe căpitanul Marsh…?</p>
               <p>         Poirot insistă asupra subiectului, îndemnând-o cu grijă spre mai multe destăinuiri. Domnişoara Carroll cedă, ridicând din umeri.</p>
               <p>         — Era extravagant şi cheltuitor. Şi-a făcut o grămadă de datorii. A intrat şi în alte necazuri… pe care nu le cunosc tocmai exact. S-au certat, şi lordul Edgware i-a interzis să mai intre în casă. Asta-i tot.</p>
               <p>         Îşi strânse buzele, ca şi cum ar fi vrut să ne indice că mai mult de atât nu ne va spune.</p>
               <p>         Camera în care discutasem cu secretara se afla la primul etaj. În momentul în care ne pregăteam să coborâm, Poirot mă prinse de braţ.</p>
               <p>         — O secundă, Hastings. Rămâi aici, în timp ce eu cobor cu Japp. Urmăreşte-ne cu privirea până când vom fi intraţi în bibliotecă şi apoi, urmează-ne.</p>
               <p>         Renunţasem de mult să-i mai pun lui Poirot întrebări care începeau cu „De ce”, aşa că m-am conformat ca în poemul cu cavaleria uşoară al lui Tennyson „Nu e treaba mea să judec, ci să mă execut sau să mor”, chiar dacă, de data aceasta, din fericire, nu era cazul. Mi-am imaginat că, probabil, suspecta că majordomul îl spiona şi voia să se convingă dacă era adevărat sau nu.</p>
               <p>         Mi-am ocupat deci locul în picioare, privind în jos, peste balustradă. Poirot şi Japp se îndreptară mai întâi spre uşa de la intrare… De unde nu puteam să-i văd. Apoi, reapărură, avansând lent, în hol. I-am urmărit cu privirea, din spate, până intrară în bibliotecă. Am aşteptat un minut sau două, în caz că majordomul şi-ar fi făcut apariţia şi, neobservând nici o mişcare, am coborât scările în grabă şi am mers după ei în bibliotecă.</p>
               <p>         Cadavrul fusese ridicat. Perdelele erau trase şi lumina aprinsă. Poirot şi Japp stăteau în mijlocul camerei, privind în jurul lor.</p>
               <p>         — Nu e nimic aici! Declară Japp.</p>
               <p>         Poirot replică, cu zâmbetul pe buze:</p>
               <p>         — Ei, ce să-i faci! Nici scrum de ţigară… Nici urme pe parchet… Nici vreo mănuşă de femeie… Nici măcar cea mai mică dâră de parfum! Nimic din ceea ce descoperă atât de uşor detectivii din romanele poliţiste.</p>
               <p>         — În poveştile de genul acela, poliţiştii sunt întotdeauna complet ignoranţi, spuse Japp cu un rânjet.</p>
               <p>         — Am găsit un indiciu odată, continuă Poirot visător. Dar pentru că era lung de patru picioare, în loc de patru centimetri, nu m-a crezut nimeni.</p>
               <p>         Mi-am amintit întâmplarea şi m-a pufnit râsul. Apoi, am devenit conştient de misiunea mea.</p>
               <p>         — Totul e-n regulă, Poirot, i-am zis. M-am uitat şi nici urmă de majordom, cel puţin atât cât mi-am putut da seama.</p>
               <p>         — O! Ochiul vigilent al dragului meu Hastings! Făcu Poirot pe un ton glumeţ. Ia să vedem, mi-ai remarcat trandafirul dintre buze?</p>
               <p>         — Trandafirul dintre buze? Am întrebat mirat.</p>
               <p>         Japp izbucni în râs.</p>
               <p>         — Într-o zi o să mor de râs din cauza ta, domnule Poirot. Cu siguranţă! Un trandafir? Ce-ţi mai trece prin minte?!</p>
               <p>         — Păi, mă gândisem să pretind că sunt Carmen, replică Poirot foarte calm.</p>
               <p>         M-am întrebat dacă ei erau nebuni, sau eu însumi.</p>
               <p>         — Nu l-ai remarcat, Hastings? Repetă Poirot, de data asta, pe un ton de reproş.</p>
               <p>         — Nu. Pentru simplul fapt că nu ţi-am văzut faţa.</p>
               <p>         — N-are importanţă, răspunse Poirot, clătinând din cap.</p>
               <p>         Oare făceau glume pe seama mea?</p>
               <p>         — Ei bine, zise Japp, nu mai văd nimic de făcut în camera asta. Aş vrea, dacă e posibil, s-o revăd pe fiica lordului Edgware. Dimineaţă era prea supărată ca să mai aflu ceva de la ea.</p>
               <p>         Sună pentru a-1 chema pe majordom.</p>
               <p>         — Întreab-o pe domnişoara March dacă e dispusă să-mi acorde câteva momente.</p>
               <p>         Bărbatul se îndepărtă. Peste câteva minute domnişoara Carroll apăru în locul lui.</p>
               <p>         — Geraldine doarme, explică ea. Biata copilă a fost realmente şocată! După ce aţi plecat, i-am dat un calmant şi acum a căzut într-un somn adânc. Peste o oră, două, poate.</p>
               <p>         Japp încuviinţă din cap.</p>
               <p>         — În orice caz, adăugă domnişoara Carroll, tot ce ar putea ea să vă zică, aş putea să vă spun eu, la fel de bine.</p>
               <p>         — Ce părere aveţi despre majordom? Întrebă Poirot.</p>
               <p>         — Vă mărturisesc că nu-mi place deloc, dar n-aş putea să vă spun de ce anume, răspunse domnişoara Carroll.</p>
               <p>         Ajunseserăm aproape de uşa de la intrare.</p>
               <p>         — Domnişoară, nu-i aşa că aseară eraţi acolo sus? O întrebă Poirot, ridicând degetul spre scară.</p>
               <p>         — Da. De ce?</p>
               <p>         — Şi de acolo aţi văzut-o pe Lady Edgware mergând de-a lungul holului spre bibliotecă?</p>
               <p>         — Da.</p>
               <p>         — Şi i-aţi văzut trăsăturile perfect?</p>
               <p>         — Fără nici o îndoială.</p>
               <p>         — Dar de acolo, nu i-aţi putut vedea chipul, în cel mai bun caz, numai spatele.</p>
               <p>         Domnişoara Carroll, încurcată, roşi.</p>
               <p>         — Spatele ei, vocea ei, mersul ei. Este acelaşi lucru! Nu aveam cum să mă înşel. Vă spun că era ea, Jane Wilkinson… O femeie de cea mai joasă speţă,dacă a existat vreodată aşa ceva.</p>
               <p>         Şi se întoarse, grăbindu-se spre scară.</p>
            </div>
            <div type="div2" rend="P11">
               <head>         Capitolul 8<lb/>         Posibilităţi.</head>
               <p>         Japp ne părăsi. Eu şi Poirot am intrat în Regent Park şi ne-am căutat un loc liniştit.</p>
               <p>         — De-abia acum înţeleg ce era cu trandafirul tău dintre dinţi, i-am spus râzând. Pe moment am crezut că ai înnebunit.</p>
               <p>         Poirot îşi păstră aerul serios.</p>
               <p>         — Vezi tu, Hastings, secretara este un martor periculos. Este periculoasă pentru că declaraţia ei nu este exactă. Ai observat cât de sigură era că a văzut faţa vizitatoarei? Asta mi s-a părut de la început imposibil. Dacă ar fi venit dinspre bibliotecă, da, cu siguranţă, dar nu mergând spre bibliotecă. Aşa că am condus micul meu experiment care mi-a confirmat părerea şi, în acelaşi timp, i-am întins o cursă respectabilei domnişoare. După care a schimbat imediat tactica.</p>
               <p>         — Însă a continuat să susţină cu tărie că a fost Lady Edgware, am punctat eu. Până la urmă, vocea şi gesturile unei persoane sunt greu de confundat cu ale alteia.</p>
               <p>         — Nu, nu.</p>
               <p>         — De ce, Poirot. Eu consider că cele două sunt cele mai caracteristice aspecte ale unei persoane.</p>
               <p>         — Sunt de acord cu tine. Dar tocmai din acest motiv sunt cel mai uşor de imitat.</p>
               <p>         — Crezi?</p>
               <p>         — Întoarce-te cu câteva zile în urmă. Îţi aminteşti seara petrecută la teatru…?</p>
               <p>         — Carlotta Adams? Da, dar ea are un talent cu totul special.</p>
               <p>         — O persoană foarte cunoscută de public nu e aşa de dificil de imitat. Dar sunt de acord cu tine că e foarte talentată. Cred că ar putea imita cu uşurinţă pe oricine fără ajutorul unor lumini speciale sau profitând de avantajul distanţei.</p>
               <p>         Deodată mă străfulgera o idee.</p>
               <p>         — Poirot! Am strigat. Doar nu crezi că ar fi posibil…? Nu, ar fi o coincidenţă prea mare.</p>
               <p>         — Depinde cum vezi tu lucrurile, Hastings. Dacă priveşti dintr-un anumit unghi n-ar fi deloc o coincidenţă.</p>
               <p>         — Dar ce motiv ar fi avut Carlotta Adams să-1 ucidă pe lordul Edgware? Nici măcar nu-1 cunoştea.</p>
               <p>         — De unde ştii dacă îl cunoştea sau nu? De ce faci presupuneri nefondate, Hastings? Poate au existat între ei legături pe care le-am ignorat. Nu neapărat că asta ar fi şi teoria mea.</p>
               <p>         — Ai atunci o idee despre ce s-a întâmplat?</p>
               <p>         — Da. Încă de la început, am bănuit posibilitatea implicării CarlotteiAdams.</p>
               <p>         — Dar, Poirot…</p>
               <p>         — Răbdare, Hastings! Dă-mi voie să-ţi lămuresc câteva fapte pentru edificarea ta personală. Fără vreo jenă, Lady Edgware dezvăluie relaţiile dintre ea şi soţul ei, mergând până acolo încât să afirme că l-ar omorî. Nu suntem singurii martori: au auzit-o un ospătar, camerista ei de mai multe ori, Bryan Martin şi, poate, chiar Carlotta Adams. Şi mai sunt persoanele cărora aceştia le-au repetat spusele lui Lady Edgware. Apoi, în aceeaşi seară, este comentată maniera excelentă în care Carlotta Adams o poate imita pe Jane Wilkinson. Cine avea motive să-1 reducă la tăcere pe lordul Edgware? Soţia lui.</p>
               <p>         Acum, să presupunem că un alt personaj ar fi vrut să scape de lordul Edgware. El are la îndemână ţapul ispăşitor şi, în ziua în care Jane Wilkinson anunţă că, din cauza migrenei, va petrece o seară liniştită în casă, planul este pus în aplicare.</p>
               <p>         Era necesar ca Lady Edgware să fie văzută intrând în casa soţului ei. Ei bine, a fost văzută. Merge atât de departe încât îşi face cunoscută şi identitatea. Ah! C'est peu trop, ça! Ar trezi suspiciunea până şi unei găini.</p>
               <p>         Şi încă un detaliu… Mărunt, ce-i drept. Femeia care a intrat în casa din Regent Gate, aseară, era îmbrăcată în negru. Iar Jane Wilkinson detestă negrul şi nu-1 poartă niciodată. Chiar ea ne-a zis-o. Să ne imaginăm acum că vizitatoarea în cauză nu era Jane Wilkinson, ci o persoană care s-a dat drept ea: oare această persoană este şi ucigaşul?</p>
               <p>         A existat oare o a treia persoană ar fi putut pătrunde în casă pentru a-1 ucide pe lordul Edgware? Şi dacă ar fi aşa, persoana în cauză a ajuns înainte sau după pretinsa vizită a lui Lady Edgware? Şi dacă a sosit după, atunci ce a avut de spus femeia lordului Edgware? Cum ar fi putut să-şi justifice prezenţa? Putea să-1 înşele pe majordom, care nu o cunoştea, şi pe secretară, care nu a văzut-o decât din spate. Dar doar nu credea că ar putea să-1 înşele pe soţ? Sau, poate exista deja un cadavru în cameră? Fusese oare lordul Edgware ucis înainte de venirea ei?</p>
               <p>         — Opreşte-te, Poirot, am strigat eu. Simt cum îmi pocneşte capul!</p>
               <p>         — Linişteşte-te, prietene. Nu facem decât să ne imagi-năm posibilităţi. E ca atunci când probezi mai multe obiecte de îmbrăcăminte. Acesta se potriveşte? Nu? E prea mare la umeri? Dar acesta? Da, acum e mai bine… Dar mă cam strânge. Acesta e o mărime prea mică. Şi aşa mai departe… Până când găsim veşmântul perfect – adevărul.</p>
               <p>         — Pe cine suspectezi de acest plan diabolic? Am întrebat eu.</p>
               <p>         — Ah, e încă prea devreme pentru a decide. Trebuie mai întâi să aflăm cine ar fi avut interesul să-şi dorească dispariţia lordului Edgware. De o parte îl avem bineînţeles pe nepotul moştenitor. Puţin cam prea evident, probabil. Şi-apoi, în ciuda protestelor domnişoarei Carroll, mai e problema duşmanilor. După părerea mea, lordul Edgware era genul de om care şi-ar fi făcut uşor duşmani.</p>
               <p>         — Sunt perfect de acord cu tine.</p>
               <p>         — Oricine ar fi, trebuie să se simtă în foarte mare siguranţă. Aminteşte-ţi,Hastings, că dacă nu s-ar fi răzgândit în ultimul moment, Jane Wilkinson n-ar fi avut nici un alibi. Ar fi stat în camera ei la Savoy şi i-ar fi fost destul de greu s-o dovedească. Ar fi fost arestată, jude-cată… Şi probabil spânzurată.</p>
               <p>         M-au trecut fiorii.</p>
               <p>         — Totuşi, e ceva ce mă intrigă, continuă Poirot. Intenţia de a o incrimina pe ea este evidentă… Şi atunci, care e motivul telefonului primit? De ce ar suna-o cineva la Chiswick şi, odată convins de prezenţa ei acolo, să închidă imediat. Pare mai degrabă, nu-i aşa, că acel cineva dorea să se asigure că ea era acolo înainte de a acţiona. Dar ce anume să facă? Asta pe la nouă şi jumătate, cu siguranţă, înainte de asasinat. În acest caz, nu există altă concluzie decât că persoana care a telefonat i-a făcut lui Jane un serviciu. Nu poate fi ucigaşul… Căci avea tot interesul să o incrimineze pe Jane. Şi-atunci, cine a fost? Se pare că avem aici două circumstanţe cu totul diferite.</p>
               <p>         Eram complet aiurit.</p>
               <p>         — Poate e doar o coincidenţă, am sugerat eu.</p>
               <p>         — Nu, nu, sunt prea multe coincidenţe. Acum şase luni, s-a pierdut o scrisoare. De ce? Prea multe lucruri par inexplicabile. Trebuie să existe o legătură între ele. Mai e şi povestea pe care ne-a relatat-o Bryan Martin, continuă el, după un oftat.</p>
               <p>         — Bine, Poirot, dar asta n-are nimic în comun cu moar-tea lui Edgware!</p>
               <p>         — Hastings, eşti orb şi, mai mult decât atât, obtuz! Nu vezi că toate aceste piese de puzzle formează o imagine mai amplă? O imagine neclară acum, dar care se va cla-rifica încetul cu încetul.</p>
               <p>         Poirot îmi păru excesiv de optimist. Nu vedeam cum totul ar putea deveni mai clar şi, în plus, mintea-mi era bulversată complet.</p>
               <p>         — E imposibil! Am strigat deodată. Nu pot să cred aşa ceva despre Carlotta Adams! Pare o fată atât de drăguţă.</p>
               <p>         Totuşi, rostind aceste cuvinte, mi-am amintit de cuvintele lui Poirot despre pasiunea ei pentru bani. Dorinţa de îmbogăţire… Să fie asta rădăcina tuturor relelor? Poirot fusese foarte inspirat în acea noapte. O văzuse pe Jane în pericol, din cauza temperamentului ei egoist, şi pe Carlotta abătută de la calea cea dreaptă de pasiunea pentru bani.</p>
               <p>         — Nu cred că ea este vinovată, Hastings. E prea stăpână pe sine şi prea echilibrată pentru asta. Este posibil să nu i se fi spus nimic despre crimă şi să fi fost doar folosită. Dar atunci…</p>
               <p>         Se întrerupse, încruntat.</p>
               <p>         — Chiar şi-aşa, e complice fără voie. Adică, va afla vestea azi din ziare. Îşi va da seama…</p>
               <p>         Deodată, Poirot scoase un strigăt răguşit.</p>
               <p>         — Repede, Hastings! Repede! Am fost atât de orb! De imbecil! Un taxi! Imediat!</p>
               <p>         L-am privit stupefiat cum flutură braţele în aer.</p>
               <p>         — Un taxi, imediat!</p>
               <p>         Opri unul care trecea pe lângă noi şi am urcat în grabă.</p>
               <p>         — Îi ştii adresa?</p>
               <p>         — Carlottei Adams?</p>
               <p>         — Mais oui, mais oui! Repede, Hastings, repede! Fie-care minut este preţios. Nu-ţi dai seama?</p>
               <p>         — Nu, deloc, am replicat.</p>
               <p>         Poirot înjura printre dinţi.</p>
               <p>         — În cartea de telefoane? Nu, n-ar fi listată acolo. Teatrul!</p>
               <p>         La teatru nu s-au arătat foarte dispuşi să ne comunice adresa Carlottei, dar Poirot reuşi să o obţină. Locuia într-un apartament dintr-o clădire în apropiere de Sloane Square. Am mers cu taxiul până acolo, Poirot neputând să-şi stăpânească nerăbdarea.</p>
               <p>         — Să sperăm că nu ajung prea târziu, Hastings. Să sperăm că nu ajung prea târziu!</p>
               <p>         — Ce e cu graba asta? Nu te înţeleg. Ce-nseamnă toate astea?</p>
               <p>         — Înseamnă că n-am reacţionat când trebuia şi mi-a luat prea mult timp să văd ce era evident. Ah, mon Dieu! Să sperăm că ajungem la timp!</p>
            </div>
            <div type="div2" rend="P11">
               <head>         Capitolul 9<lb/>         A doua crimă.</head>
               <p>         Chiar dacă nu înţelegeam motivul agitaţiei lui Poirot, îl cunoşteam destul de bine ca să-mi dau seama că era întemeiată.</p>
               <p>         Când am ajuns la Rosedew Mansions, Poirot sări din maşină, îi plăti şoferului şi dispăru în clădire. Apartamentul domnişoarei Adams se afla la primul etaj, după cum am putut vedea pe lista locatarilor.</p>
               <p>         Poirot urcă scările în grabă fără să mai aştepte liftul oprit la unul dintre etajele superioare.</p>
               <p>         Bătu la uşă şi sună. După un scurt moment, uşa fu deschisă de o femeie între două vârste, cu părul prins strâns într-un coc la spate. Pleoapele ochilor îi erau înroşite de parcă plânsese.</p>
               <p>         — Domnişoara Adams? Întrebă Poirot nerăbdător.</p>
               <p>         Femeia îl privi nedumerită.</p>
               <p>         — Nu aţi aflat?</p>
               <p>         — Să aflu? Ce să aflu?</p>
               <p>         Poirot se albi dintr-odată la faţă şi, în acel moment, mi-am dat seama că orice se întâmplase era exact de ce se temea prietenul meu.</p>
               <p>         — E moartă, continuă femeia, scuturând din cap. Moartă în somn! Este îngrozitor!</p>
               <p>         Poirot se rezemă de tocul uşii, neputincios.</p>
               <p>         — Prea târziu, murmură el.</p>
               <p>         Agitaţia sa era atât de evidentă, încât femeia îl privi cu şi mai mare atenţie.</p>
               <p>         — Scuzaţi-mă, domnule, dar sunteţi un prieten de-al dânsei? Nu-mi amintesc să vă fi văzut pe aici până astăzi.</p>
               <p>         Poirot ignoră remarca ei. În schimb, o întrebă:</p>
               <p>         — A văzut-o vreun doctor? Ce a spus?</p>
               <p>         — Că a luat o doză puternică de somnifere. O, sărăcuţa de ea! O tânără doamnă atât de drăguţă! Medicamentele astea sunt atât de periculoase. Doctorul a spus că a fost veronal.</p>
               <p>         Poirot se ridică dintr-odată şi atitudinea sa se schimbă complet.</p>
               <p>         — Trebuie să intru, spuse el.</p>
               <p>         Femeia devenise cu siguranţă bănuitoare şi suspicioasă.</p>
               <p>         — Nu cred că…, începu ea.</p>
               <p>         Dar Poirot trebuia să-şi facă voia şi se legă de singurul lucru care l-ar fi ajutat să obţină rezultatul dorit.</p>
               <p>         — Trebuie să mă laşi să intru, spuse el. Sunt detectiv şi trebuie să investighez circumstanţele morţii stăpânei tale.</p>
               <p>         Femeia suspină, se dădu la o parte şi el păşi în apartament.</p>
               <p>         Din acel moment, Poirot preluă controlul situaţiei.</p>
               <p>         — Ceea ce ţi-am spus, i se adresă el femeii pe un ton autoritar, este strictconfidenţial. Nu trebuie să mai spui asta nimănui. Toată lumea trebuie să creadă în continuare că moartea domnişoarei Adams a fost accidentală. Dă-mi te rog numele şi adresa doctorului pe care l-ai chemat în dimineaţa aceasta.</p>
               <p>         — Doctor Heath, Carlisle Street nr. 17.</p>
               <p>         — Şi numele dumitale care este?</p>
               <p>         — Bennett – Alice Bennett.</p>
               <p>         — Din câte observ, ai fost ataşată de domnişoara Adams.</p>
               <p>         — O, da, domnule. Era o tânără atât de drăguţă! Sunt în serviciul ei de anul trecut, când a venit la Londra. Nu semăna deloc cu celelalte actriţe. Era o adevărată dom-nişoară, plină de bun-simţ şi pretindea acelaşi lucru de la cei de lângă ea.</p>
               <p>         Poirot asculta cu atenţie şi înţelegere şi nu arăta deloc că s-ar grăbi. Mi-am dat seama că cea mai bună modalitate de a obţine informaţii de la cineva era să te comporţi în cel mai gentil mod cu putinţă.</p>
               <p>         — Trebuie să fi fost foarte tulburător pentru dumneata, observă el cu blândeţe.</p>
               <p>         — O, da, domnule. Pe la nouă şi jumătate, ca de obicei, i-am adus în cameră ceaiul şi ea era întinsă acolo. Iniţial m-am gândit că încă doarme. Am pus tava pe masă şi am tras draperiile. Unul dintre inele se prinsese şi a trebuit să trag mai tare, producând zgomot. Când m-am întors spre ea am rămas surprinsă că nu se trezise. Şi-apoi, deodată, ceva mi-a atras atenţia, felul în care era întinsă în pat. M-am apropiat de pat şi i-am atins mâna. Era rece ca gheaţa, domnule, şi am scos un ţipăt.</p>
               <p>         Femeia se opri din povestire şi îşi şterse ochii înlăcrimaţi.</p>
               <p>         — Gata, gata, rosti Poirot cu blândeţe. Trebuie să fi fost teribil pentru dumneata. Domnişoara Adams obişnuia să ia somnifere ca să adoarmă?</p>
               <p>         — Mai lua din când în când ceva pentru durere de cap, domnule. Nişte pastile mici dintr-un flacon. Dar aseară se pare că a luat altceva, sau cel puţin aşa a spus doctorul.</p>
               <p>         — A avut vreun vizitator aseară?</p>
               <p>         — Nu, domnule. A ieşit aseară.</p>
               <p>         — V-a spus cumva unde a mers?</p>
               <p>         — Nu, domnule. A plecat în jur de ora şapte.</p>
               <p>         — A! Şi cum era îmbrăcată?</p>
               <p>         — Purta o rochie neagră. O rochie şi o pălărie negre.</p>
               <p>         Poirot mă privi cu subînţeles.</p>
               <p>         — Purta vreo bijuterie?</p>
               <p>         — Doar colierul ei de perle, domnule.</p>
               <p>         — Şi mănuşi… Gri?</p>
               <p>         — Da, domnule. Mănuşile ei erau gri.</p>
               <p>         — A! Fii amabilă şi spune-mi care era starea ei de spirit. Era veselă? Emoţionată? Tristă? Agitată?</p>
               <p>         — Mi s-a părut mulţumită de ceva, domnule. Tot zâmbea pentru sine ca şi cum ar fi făcut cuiva o glumă.</p>
               <p>         — Pe la ce oră s-a întors?</p>
               <p>         — Puţin după ora douăsprezece, domnule.</p>
               <p>         — Şi-atunci? Cum ţi s-a părut? La fel?</p>
               <p>         — Era foarte obosită, domnule.</p>
               <p>         — Dar nu supărată sau tulburată?</p>
               <p>         — O, nu, domnule. Părea mulţumită de ceva, dar în acelaşi timp obosită, dacă înţelegeţi ce vreau să spun. A vrut să telefoneze cuiva, dar a renunţat şi a zis că e prea târziu ca să mai deranjeze şi că va cere legătura a doua zi dimineaţă.</p>
               <p>         — A! Ochii lui Poirot străluceau. Se aplecă spre femeie şi îşi reluă întrebările pe un ton neutru. Ai auzit numele persoanei cu care a vrut să vorbească?</p>
               <p>         — Nu, domnule. A cerut numai numărul şi a aşteptat o clipă. Centralista i-a răspuns ca de obicei: „încerc să vă fac legătura”. Domnişoara Adams a spus „Foarte bine” şi-apoi, brusc, a căscat şi a spus: „O! Nu pot să deranjez! Sunt atât de obosită”, a închis şi a început să se dezbrace.</p>
               <p>         — Ce număr a cerut? Ţi-1 aminteşti oare? Gândeşte-te! Poate fi important!</p>
               <p>         — Îmi pare rău, dar nu-1 ştiu, domnule. Îmi amintesc doar că era un număr de Victoria. Nu am ascultat cu atenţie.</p>
               <p>         — A mâncat sau a băut ceva înainte de culcare?</p>
               <p>         — Un pahar cu lapte cald, ca de obicei.</p>
               <p>         — Cine 1-a pregătit?</p>
               <p>         — Chiar eu, domnule.</p>
               <p>         — Şi n-a vizitat-o nimeni în timpul serii?</p>
               <p>         — Nimeni, domnule.</p>
               <p>         — Nici în timpul după-amiezii?</p>
               <p>         — Nu-mi amintesc să fi venit cineva. Domnişoara Adams a luat prânzul şi ceaiul în oraş. S-a întors în jur de ora şase.</p>
               <p>         — Când a sosit laptele? Laptele din care a băut aseară?</p>
               <p>         — Ieri după-amiază. Era proaspăt, domnule. Băiatul îl pune întotdeauna la uşă la ora 4. Dar, domnule, sunt sigură că nu era nimic rău cu el. Am băut şi eu chiar azi-di-mineaţă la ceai. Şi doctorul a spus că era absolut sigur că ea a luat ceva.</p>
               <p>         — Este posibil să mă înşel, zise Poirot. Da, este foarte posibil să mă înşel. Voi vorbi şi cu medicul. Dar, vezi dumneata, domnişoara Adams avea duşmani. Lucrurile sunt diferite în America faţă de aici…</p>
               <p>         Ezită o clipă, dar Alice Bennett îi pică în cursă.</p>
               <p>         — O, ştiu, domnule. Am citit despre Chicago şi despre pistolarii de acolo. Trebuie să fie o ţară periculoasă şi mă-ndoiesc că poliţia de acolo este cinstită. Nu ca a noastră.</p>
               <p>         Poirot mulţumi cerului că şovinismul lui Alice Bennett îl scutea de alte explicaţii şi lăsă baltă subiectul.</p>
               <p>         Privirea îi pică pe o valijoară ce semăna mai degrabă cu o trusă, aşezată pe un scaun.</p>
               <p>         — Domnişoara Adams a luat această geantă cu ea când a ieşit aseară?</p>
               <p>         — Nu, a luat-o cu ea ieri-dimineaţă, domnule. Nu o avea cu ea când s-a întors după-amiază, dar a adus-o înapoi azi-noapte.</p>
               <p>         — Îmi dai voie să o deschid?</p>
               <p>         Alice Bennett i-ar fi permis orice. Ca orice femeie prudentă şi suspicioasă, odată ce-i câştigai încrederea, putea fi manipulată ca un copil. Nu i-ar fi refuzat nimic lui Poirot.</p>
               <p>         Valijoara nu era încuiată şi Poirot o deschise. M-am apropiat şi am privit peste umărul lui.</p>
               <p>         — Vezi, Hastings, vezi? Murmură el emoţionat.</p>
               <p>         Conţinutul genţii era cu siguranţă sugestiv. Cuprindea o cutie de machiaj, două obiecte care puse în pantofi înălţau o persoană cu câţiva centimetri, o pereche de mănuşi gri şi, împăturită într-o hârtie specială, o perucă aurie, lucrată cu măiestrie, de aceeaşi nuanţă ca părul lui Jane Wilkinson şi cu aceeaşi pieptănătură ca a ei: cărare pe mijloc şi cârlionţi la ceafă.</p>
               <p>         — Te mai îndoieşti acum, Hastings? Mă întrebă Poirot.</p>
               <p>         Recunosc că până în acel moment avusesem îndoielile mele, dar acum nu mai aveam nici un motiv să mă împotrivesc.</p>
               <p>         Poirot închise valiza şi se întoarse spre cameristă.</p>
               <p>         — Ştii cumva cu cine a cinat domnişoara Adams ieri-seară?</p>
               <p>         — Nu, domnule.</p>
               <p>         — Ştii cu cine a luat prânzul sau ceaiul?</p>
               <p>         — Nu ştiu nimic despre ceai, dar cred că a luat prânzul cu domnişoara Driver.</p>
               <p>         — Domnişoara Driver?</p>
               <p>         — Da, prietena ei cea mai bună. Este patroana unui magazin de pălării din Moffat Street, chiar vizavi de Bond Street. Se numeşte Genevieve.</p>
               <p>         Poirot îşi notă adresa în carneţel imediat sub cea a medicului.</p>
               <p>         — Încă o întrebare, madame. Îţi aminteşti ceva… Orice… Din ceea ce mademoiselle Adams a spus sau a făcut când s-a întors la ora 6 şi care ţi s-a părut neobişnuit sau deosebit?</p>
               <p>         Camerista se gândi pentru un moment sau două.</p>
               <p>         — N-aş putea spune, domnule, răspunse ea într-un târziu. Am întrebat-o dacă vrea ceai şi mi-a răspuns că a băut deja.</p>
               <p>         — O! Luase ceaiul deja, o întrerupse Poirot. Pardon. Continuă!</p>
               <p>         — Şi-apoi a scris scrisori până aproape de momentul când a trebuit să plece.</p>
               <p>         — Scrisori? Ştii cumva către cine?</p>
               <p>         — Da, domnule. A fost o singură scrisoare către sora ei din Washington. Îi scria regulat de două ori pe săptămână. A luat scrisoarea cu ea să o pună la poştă, dar a uitat.</p>
               <p>         — Şi-atunci e încă aici?</p>
               <p>         — Nu, domnule. Am pus-o eu la poştă. Şi-a amintit de ea seara trecută, chiar înainte să se culce. Şi eu i-am zis că mă duc eu. Punând încă un timbru şi prinzând poşta de noapte putea să plece la timp.</p>
               <p>         — A! Şi e departe?</p>
               <p>         — Nu, domnule, e chiar după colţ.</p>
               <p>         — Ai închis uşa cu cheia în urma dumitale?</p>
               <p>         Alice Bennett îl privi fix.</p>
               <p>         — Nu, domnule. Nu o închid niciodată când lipsesc atât de puţin.</p>
               <p>         Poirot vru să spună ceva, dar se abţinu.</p>
               <p>         — Vreţi să o vedeţi? Întrebă camerista cu lacrimi în ochi. E atât de frumoasă!</p>
               <p>         Am urmat-o în dormitor.</p>
               <p>         Carlotta Adams arăta liniştită şi mult mai tânără decât în seara de la Savoy. Ca un copil obosit care în sfârşit se odihnea.</p>
               <p>         Expresia întipărită pe faţa lui Poirot, uitându-se la ea, mi se păru stranie. L-am văzut făcându-şi cruce şi, în timp ce coboram scările, îmi zise:</p>
               <p>         — J'ai fait un serment, Hastings.</p>
               <p>         Nu l-am întrebat care era acela căci îl ghiceam, fără îndoială.</p>
               <p>         Un minut mai târziu adăugă:</p>
               <p>         — M-am liniştit într-o privinţă măcar. Nu am putut să o salvez. La momentul la care noi aflam despre decesul lordului Edgware, ea era deja moartă. Asta mă linişteşte. Da, mă consolează foarte mult.</p>
            </div>
            <div type="div2" rend="P11">
               <head>         Capitolul 10<lb/>         Jenny Driver.</head>
               <p>         Următorul lucru pe care-1 aveam de făcut era să mer-gem la medicul a cărui adresă ne fusese dată de cameristă.</p>
               <p>         Se dovedi a fi un bătrânel agitat, cu atitudine cam nehotărâtă. Îl cunoştea pe Poirot după reputaţie şi îşi expri-mă plăcerea de a-1 întâlni în carne şi oase.</p>
               <p>         — Aşadar, ce pot face pentru dumneavoastră, domnule Poirot? Întrebă el după o scurtă introducere.</p>
               <p>         — Aţi fost chemat în această dimineaţă, le docteur, la căpătâiul unei domnişoare pe nume Carlotta Adams.</p>
               <p>         — A, da! Biata fată! O actriţă talentată. Am fost de două ori la spectacolul ei. Păcat că a sfârşit astfel! De ce ajung oare fetele astea să ia droguri, nu-mi pot închipui.</p>
               <p>         — Credeţi, aşadar, că era dependentă de droguri.</p>
               <p>         — Profesional, n-aş putea s-o spun. În orice caz, nu le lua pe cale injectabilă. Nu am găsit urme de ac. Se pare că şi le administra pe cale orală. Camerista a afirmat că nu avea probleme cu somnul, dar ce ştiu cameristele? Presu-pun că nu lua veronal în fiecare seară, dar e evident că lua de mult timp.</p>
               <p>         — Ce vă face să credeţi asta?</p>
               <p>         — Această… Drace, unde l-am pus? Scotoci într-o geantă mică. Iat-o!</p>
               <p>         Şi scoase o mică poşetă de seară.</p>
               <p>         — Va urma cu siguranţă o anchetă. Şi am luat asta cu mine de frică să nu-şi bage nasul camerista.</p>
               <p>         Scoase din poşetă o micuţă cutie de aur, pe care se puteau citi iniţialele C. A., încrustate în rubine. O bagatelă valoroasă şi scumpă. O deschise şi am putut vedea că era aproape plină cu o pudră albă.</p>
               <p>         — Veronal, explică el pe scurt. Priviţi ce scrie înăuntru.</p>
               <p>         Pe interiorul capacului era gravat:</p>
               <p>         Pentru C. A. de la D, Paris, 10 noiembrie. Vise plăcute.</p>
               <p>         — 10 noiembrie, murmură Poirot gânditor.</p>
               <p>         — Exact, şi acum suntem în iunie. Asta ne indică faptul că lua veronal de cel puţin şase luni şi cum pe cutie nu apare anul, ar putea fi chiar şi 18 luni sau 2 ani şi jumătate.</p>
               <p>         — Paris, D, repetă Poirot încruntându-se.</p>
               <p>         — Da. Înseamnă ceva pentru dumneavoastră? Apropo, nu v-am întrebat în ce calitate vă interesează acest caz. Presupun că aveţi motive întemeiate. Aţi vrea să ştiţi dacă este vorba de sinucidere? Ei bine, n-aş putea să vă spun cu exactitate. Nimeni nu poate. Conform declaraţiei cameristei, domnişoara era într-o dispoziţie foarte veselă ieri. Asta mă face să mă gândesc că ar putea fi un accident şi, dacă vreţi opinia mea, eu înclin să-1 declar un accident. Veronalul este o substanţă foarte înşelătoare. E posibil ca o doză foarte mare să nu-ţi facă nimic şi o doză infimă să te ucidă. Din această cauză este foarte periculos. Fărăîndoială că la anchetă vor concluziona că a fost o moarte accidentală. Mă tem că nu vă pot ajuta mai mult decât atât.</p>
               <p>         — Îmi permiteţi să examinez poşeta domnişoarei?</p>
               <p>         — Bineînţeles. Bineînţeles.</p>
               <p>         Poirot goli poşeta pe masă: o batistă fină cu iniţialele C. M. A. brodate într-un colţ, o pensulă pentru pudră, un ruj, o hârtie de o liră sterlină şi ceva mărunţiş, şi un pince-nez.</p>
               <p>         Poirot îl examină cu multă atenţie. Avea ramele aurite şi părea mai degrabă a fi purtat de o persoană severă şi autoritară.</p>
               <p>         — Curios, spuse Poirot. Nu ştiam că domnişoara Adams purta ochelari. Probabil că sunt pentru citit.</p>
               <p>         Doctorul îi luă şi-i studie.</p>
               <p>         — Nu, aceştia sunt ochelari pentru distanţă, afirmă el. Au dioptriile destul de mari. Persoana care purta aceşti ochelari trebuie să fi fost foarte mioapă.</p>
               <p>         — Ştiţi cumva dacă domnişoara Adams…?</p>
               <p>         — Azi e prima oară când am examinat-o. Am mai fost chemat o singură dată ca să tratez degetul infectat al ca-meristei. În rest, n-am fost niciodată în apartament. Domnişoara Adams, pe care am văzut-o atunci doar pentru o clipă, nu purta ochelari.</p>
               <p>         Poirot i-a mulţumit doctorului şi am plecat. Pe faţa prietenului meu se putea vedea o expresie de intrigare.</p>
               <p>         — Se pare să mă fi înşelat, admise el.</p>
               <p>         — În privinţa substituţiei?</p>
               <p>         — Nu, nu. Acest fapt e dovedit deja. Nu, mă refer la decesul ei. Este evident că veronalul era în posesia ei. Oare este posibil ca, fiind obosită aseară, să fi vrut să se asigure că va dormi bine?</p>
               <p>         Apoi se opri brusc, speriindu-i pe trecători, şi bătu din palme.</p>
               <p>         — Nu, nu, nu! Declară el cu emfază. De ce să se producă acest accident într-un moment atât de propice? Nu e vorba de nici un accident şi nici de sinucidere! Nu, ea şi-a jucat rolul şi, astfel, şi-a semnat condamnarea la moarte. Este posibil ca veronalul să fi fost ales pur şi simplu pentru că se ştia că ea îl foloseşte din când în când şi că îl avea în posesia ei. Dar chiar şi-aşa, criminalul trebuia să fie o persoană care o cunoştea foarte bine. Cine este D, Hastings? Aş da orice să ştiu cine este D.</p>
               <p>         — Poirot, i-am spus eu, privindu-1 cum rămăsese postat în mijlocul trotuarului. Nu ar fi mai bine să mergem? Toată lumea se uită la noi.</p>
               <p>         — Poftim? Probabil că ai dreptate. Cu toate că pe mine nu mă deranjează. Nu-mi afectează absolut deloc şirul gândurilor.</p>
               <p>         — Oamenii au început să râdă de noi, am murmurat eu.</p>
               <p>         — Nu are nici o importanţă.</p>
               <p>         Nu eram de acord cu el. Aveam oroare de situaţiile jenante de acest fel. Singurul lucru care-1 preocupă pe Poirot este posibilitatea fie a unei călduri înăbuşitoare, fie a unei umezeli care i-ar strica aspectul mustăţii lui faimoase.</p>
               <p>         — Să luăm un taxi, spuse Poirot şi, agitând din baston, opri unul caretocmai trecea pe lângă noi.</p>
               <p>         Ne-am urcat în el şi Poirot îi ceru şoferului să ne ducă la Genevieve, în Moffat Street.</p>
               <p>         Genevieve se dovedi a fi unul dintre acele magazine care, la parter, expuneau într-o vitrină o pălărie de o formă nedefinită şi o eşarfă, în timp ce adevăratul centru al operaţiunilor se afla la etaj. Am urcat un rând de scări mirosind a mucegai şi am ajuns la o uşă pe care scria „Genevieve. Poftiţi înăuntru, vă rog!” Am intrat într-o cămăruţă burduşită cu pălării şi ne-am trezit în faţa unei creaturi blonde, cu statură impunătoare, care îi aruncă lui Poirot o privire bănuitoare.</p>
               <p>         — Domnişoara Driver? Întrebă Poirot.</p>
               <p>         — Nu ştiu dacă doamna vă poate primi. Ce doriţi, vă rog?</p>
               <p>         — Spune-i, te rog, domnişoarei Driver că un prieten de-al domnişoarei Adams doreşte să îi vorbească.</p>
               <p>         Blonda nici nu apucă să transmită mesajul că o draperie de catifea neagră se dădu la o parte şi apăru o femeie micuţă, vivace, cu părul roşu aprins.</p>
               <p>         — Ce este? Întrebă ea.</p>
               <p>         — Sunteţi domnişoara Driver?</p>
               <p>         — Da. Ce-i cu Carlotta?</p>
               <p>         — Aţi aflat vestea tristă?</p>
               <p>         — Ce veste tristă?</p>
               <p>         — Domnişoara Adams a murit în somn azi-noapte. O supradoză de veronal.</p>
               <p>         Femeia căscă ochii mari.</p>
               <p>         — Ce îngrozitor! Exclamă ea. Biata Carlotta! Nu-mi vine să cred. Cum aşa? Era atât de plină de viaţă ieri!</p>
               <p>         — Din păcate, acesta este adevărul, mademoiselle, spuse Poirot. Acum, e în jur de ora 1. Permiteţi-mi, vă rog, să vă invit la prânz împreună cu prietenul meu. Aş vrea să vă pun mai multe întrebări.</p>
               <p>         Tânăra îl măsură din cap până în picioare. Se vedea că este genul de femeie combatantă, şi-mi amintea de o rasă de câini agresivi.</p>
               <p>         — Dumneavoastră cine sunteţi? Întrebă direct.</p>
               <p>         — Numele meu este Hercule Poirot. Acesta este prie-tenul meu, căpitanul Hastings.</p>
               <p>         M-am înclinat.</p>
               <p>         Privirea ei se opri câte puţin la fiecare din noi.</p>
               <p>         — Am auzit de dumneavoastră, spuse ea brusc. Vă urmez. O strigă pe blondă: Dorothy!</p>
               <p>         — Da, Jenny.</p>
               <p>         — Doamna Lester va veni pentru pălăria Rose Descartes pe care o facem pentru ea. Încearcă mai multe feluri de pene. Am plecat, nu voi lipsi mult, cred.</p>
               <p>         Îşi aşeză pe cap o pălărie mică, neagră, îşi pudră nasul şi apoi se întoarse spre Poirot.</p>
               <p>         — Sunt gata.</p>
               <p>         Cinci minute mai târziu, ne aflam într-un mic restaurant pe Dover Street. Poirot dăduse comanda ospătarului şi, în faţa noastră, aveam cocktailurile.</p>
               <p>         — Acum, spuse Jenny Driver. Vreau să ştiu ce înseamnă toate acestea. În ce încurcătură a intrat Carlotta?</p>
               <p>         — Atunci, ştiţi ceva de vreo încurcătură, mademoiselle?</p>
               <p>         — Ei, cine pune întrebările aici, eu sau dumneavoastră?</p>
               <p>         — Scuzaţi-mă, dar intenţia mea era ca eu să o fac, răspunse Poirot zâmbind. Am înţeles că eraţi prietene foarte bune.</p>
               <p>         — Corect.</p>
               <p>         — Eh bien, mademoiselle, vă rog să îmi permiteţi să vă asigur că tot ceea ce fac acum este în interesul prietenei dumneavoastră.</p>
               <p>         După un moment de reflecţie, Jenny Driver ne dădu acordul printr-o uşoară înclinare a capului.</p>
               <p>         — Vă cred. Continuaţi. Ce doriţi să aflaţi de la mine?</p>
               <p>         — Mademoiselle, am fost informaţi că ieri aţi luat prânzul împreună.</p>
               <p>         — Aşa e.</p>
               <p>         — V-a spus ceva în legătură cu programul ei de aseară?</p>
               <p>         — Nu tocmai.</p>
               <p>         — Atunci a menţionat ceva?</p>
               <p>         — Mi-a povestit ceva ce cred că are legătură cu motivul vizitei dumneavoastră. Însă nu uitaţi că tot ce mi-a spus e cu titlu de confidenţă.</p>
               <p>         — E de la sine înţeles, domnişoară.</p>
               <p>         — Să vedem. Cred că mai bine vă explic toate acestea în stilul meu.</p>
               <p>         — Vă rog.</p>
               <p>         — Ei bine, iată, Carlotta era foarte încântată şi emoţionată cum n-am văzut-o de multe ori. De obicei, este foarte reţinută. N-a vrut să-mi povestească nimic, pentru că îşi dăduse cuvântul să ţină secret, dar sunt sigură că punea ceva la cale. Ceva de genul unei farse inimaginabile.</p>
               <p>         — O farsă?</p>
               <p>         — E cuvântul pe care 1-a folosit. Nu a precizat cum, când sau unde. Doar…, făcu o pauză, ridicând din sprân-cene. Ei bine, Carlotta nu e genul de persoană căreia să-i facă plăcere glumele nevinovate, farsele sau lucrurile de felul acesta. Are mai degrabă un caracter serios, cuviincios, dedicat în întregime muncii sale. Ce vreau să spun este că e evident că cineva a împins-o la această cascadorie. Şi mai cred… Nu că ea ar fi afirmat asta, ţineţi minte…</p>
               <p>         — Înţeleg perfect, domnişoară. La ce v-aţi gândit?</p>
               <p>         — Cred, sunt aproape sigură, că a făcut-o pentru bani. Nimic nu o entuziasma pe Carlotta cu excepţia banilor. Aşa era ea. Avea un simţ ascuţit pentru afaceri. Nu ar fi fost atât de încântată decât dacă era vorba despre bani la mijloc, o sumă foarte mare de bani. Am impresia că făcuse un pariu şi că era aproape sigură că îl va câştiga. Şi totuşi, e posibil să mă înşel. Carlotta nu era genul de persoană care să se dedea la pariuri. Oricum, într-un fel sau altul, sunt sigură că la mijloc erau banii.</p>
               <p>         — A afirmat ea asta?</p>
               <p>         — Nu. A spus doar că e capabilă să facă asta, şi altele pe viitor. Voia să oaducă pe sora ei din America şi să se întâlnească apoi cu ea la Paris. Îşi adora sora mai mică, o fiinţă fragilă, cred, şi cu înclinaţii muzicale. Asta e tot ce ştiu. E suficient?</p>
               <p>         Poirot făcu un semn afirmativ din cap.</p>
               <p>         — Da. Îmi confirmă teoria. Recunosc că am sperat să aflu mai multe. Am presupus că domnişoara Adams promisese să ţină secretul, dar, fiind femeie, mi-am imagi-nat că n-ar fi considerat o indiscreţie să-1 împărtăşească prietenei ei celei mai bune.</p>
               <p>         — Am încercat să o fac să vorbească, recunoscu Jenny. Dar a râs şi a spus doar că îmi va povesti cândva.</p>
               <p>         Poirot tăcu pentru un moment, apoi reluă:</p>
               <p>         — Aţi auzit vorbindu-se despre lordul Edgware?</p>
               <p>         — Poftim? Bărbatul care a fost asasinat? Am văzut un titlu în ziare acum vreo jumătate de oră.</p>
               <p>         — Da. Ştiţi cumva dacă domnişoara Adams îl cunoştea?</p>
               <p>         — Nu cred. Sunt sigură că nu. A, dar aşteptaţi!</p>
               <p>         — Da, mademoiselle, răspunse Poirot nerăbdător.</p>
               <p>         — Oare cum a fost? Se încruntă, încercând să-şi amin-tească. Da, asta e. Carlotta i-a menţionat numele o dată pe un ton foarte duşmănos.</p>
               <p>         — Duşmănos…</p>
               <p>         — Da. A spus… Cum a fost exact? Că bărbaţilor ca el nu ar trebui să li se permită să distrugă viaţa altor oameni prin cruzimea şi egoismul lor. A spus că era genul de om a cărui moarte ar însemna un bine pentru omenire.</p>
               <p>         — Şi când se întâmpla asta, mademoiselle?</p>
               <p>         — O, acum vreo lună, cred.</p>
               <p>         — Şi care a fost motivul discuţiei?</p>
               <p>         Jenny Driver se forţă să îşi amintească pentru câteva minute şi, într-un târziu, scutură din cap.</p>
               <p>         — Nu-mi pot aminti, se confesă ea. Numele lordului Edgware a apărut în conversaţie dintr-un motiv sau altul. Probabil se scrisese ceva prin ziare. În orice caz, îmi amin-tesc că mi s-a părut ciudat să o aud pe Carlotta atât de pornită împotriva unui om pe care nu-1 cunoştea.</p>
               <p>         — E într-adevăr curios, fu de acord Poirot, gânditor. Apoi întrebă: Ştiţi cumva dacă domnişoara Adams avea obiceiul să ia veronal?</p>
               <p>         — Nu ţin minte să o fi făcut. N-am văzut-o niciodată să ia şi nici n-am auzit-o menţionând asta.</p>
               <p>         — Aţi văzut vreodată în poşeta ei o cutiuţă aurită cu iniţialele C. A. Încrustate cu rubine?</p>
               <p>         — O cutiuţă aurită? Nu. Sunt sigură de asta.</p>
               <p>         — Ştiţi unde se afla domnişoara Adams în noiembrie anul trecut?</p>
               <p>         — Lăsaţi-mă să-mi amintesc. În noiembrie, s-a întors în State, cred, spre sfârşitul lunii. Înainte de asta fusese la Paris.</p>
               <p>         — Singură?</p>
               <p>         — Bineînţeles! Scuzaţi-mă… Probabil că nu aţi spus-o în sensul acela. Nu înţeleg de ce orice aluzie la Paris implică ce e mai rău, pentru că este un locîncântător şi atât de respectabil. Însă Carlotta nu era genul care să umble după aventuri, dacă la asta v-aţi referit.</p>
               <p>         — Acum, mademoiselle, aş vrea să vă adresez o între-bare foarte importantă. Era domnişoara Adams interesată de vreun bărbat în mod special?</p>
               <p>         — Răspunsul este cu siguranţă nu, rosti Jenny încet. De când o cunosc eu, Carlotta s-a dedicat în întregime muncii ei şi grijii pentru sora ei. Avea genul ăla de atitudine de „cap al familiei de care depinde totul”. Răspunsul este NU – vorbind foarte strict.</p>
               <p>         — Şi, vorbind mai puţin strict?</p>
               <p>         — Nu m-ar mira dacă… În ultima perioadă, Carlotta ar fi fost implicată într-o mică idilă sentimentală.</p>
               <p>         — Ah!</p>
               <p>         — Ţineţi seama, vă rog, că aici este vorba doar de bă-nuiala mea. Şi asta din cauza comportamentului ei. În ultima vreme, era… Diferită… Nu neapărat visătoare, mai mult absentă. Şi arăta cumva altfel. N-aş putea să vă explic.</p>
               <p>         E unul dintre acele lucruri pe care doar noi, femeile, le simţim şi, bineînţeles, putem să ne înşelăm în totalitate. Poirot încuviinţă din cap.</p>
               <p>         — Vă mulţumesc, mademoiselle. Încă un lucru. Domnişoara Adams avea vreun prieten al cărui nume începea cu D?</p>
               <p>         — D, rosti Jenny Driver gânditoare. D? Nu, îmi pare rău. Nu-mi vine niciunul în minte.</p>
            </div>
            <div type="div2" rend="P11">
               <head>         Capitolul 11<lb/>         Egoista.</head>
               <p>         Nu cred ca Poirot se aştepta la un alt răspuns. În acelaşi timp, dădu trist din cap şi se cufundă în gânduri. Jenny Driver se aplecă spre el, cu coatele sprijinite pe masă.</p>
               <p>         — Şi acum, întrebă ea, îmi spuneţi şi mie ce se întâmplă?</p>
               <p>         — Mai întâi, mademoiselle, îi răspunse Poirot, daţi-mi voie să vă felicit. Răspunsurile dumneavoastră au fost cu siguranţă folositoare şi la obiect. Sunteţi o femeie foarte inteligentă. Mă întrebaţi dacă vă voi dezvălui câteva lucruri din afacerea aceasta şi, din păcate, nu vă pot spune foarte multe. Pentru moment, vă voi face cunoscute doar unele fapte de necontestat.</p>
               <p>         După o pauză, vorbi pe un ton calm:</p>
               <p>         — Noaptea trecută, lordul Edgware a fost asasinat în biblioteca reşedinţei sale. La ora 10 ieri-seară, o femeie, care cred că a fost prietena dumneavoastră, domnişoara Adams, s-a prezentat la el acasă şi a cerut să-1 vadă pe lordul Edgware, pretinzând că este chiar soţia lui. Purta o perucă blondă şi era machiată întocmai ca adevărata Lady Edgware, pe care, probabil, o ştiţi – nu e alta decât celebra actriţă Jane Wilkinson. Domnişoara Adams, dacă ea era, nu a stat decât vreo câteva minute. A părăsit casa lordului Edgware la 10 şi 5 minute, însă nu s-a întors acasă decât după miezul nopţii. A mers la culcare după ce a luat o doză puternică de veronal. Acum, domnişoară, vedeţi probabil legătura cu unele dintre întrebările puse de mine mai înainte.</p>
               <p>         Jenny inspiră adânc.</p>
               <p>         — Da, spuse ea. Înţeleg acum şi cred că aveţi dreptate, domnule Poirot. Ea trebuie să fi fost cea care a mers la lordul Edgware. Mai ales că ieri a cumpărat de la mine o pălărie nouă.</p>
               <p>         — O pălărie nouă?</p>
               <p>         — Da. A spus că vrea să-i ascundă partea stângă a feţei.</p>
               <p>         În acest moment, permiteţi-mi să opresc puţin şirul istorisirii pentru a da câteva explicaţii, pentru că nu ştiu când vor fi citite aceste rânduri. Până acum, am văzut deja succedându-se mai multe mode ale pălăriilor feminine: moda cloş, care îţi ascunde aproape total faţa, încât face foarte grea recunoaşterea chiar şi de către o prietenă; toca, adusă pe frunte; pălăria prinsă pe ceafă; bascul, şi multe altele. În acest an, în iunie, pălăria la modă avea forma unei farfurii de supă întoarse şi se purta fixă, pe o ureche, lăsând cealaltă parte a figurii şi a capului libere privirilor.</p>
               <p>         — Aceste pălării nu se poartă oare pe partea dreaptă? Observă Poirot.</p>
               <p>         Micuţa modistă confirmă cu un semn al capului.</p>
               <p>         — Da, dar rezervăm întotdeauna câteva modele ce pot fi purtate pe partea stângă, explică ea. Unele cliente consideră că le avantajează mai bine profilul privit din partea dreaptă decât din partea stângă sau au obiceiul să-şi facă o cărare doar într-o parte a capului. Avea Carlotta vreun motiv anume pentru aalege o pălărie care să-i ascundă partea stângă?</p>
               <p>         Mi-am amintit că uşa de la intrarea casei din Regent Gate se deschidea spre stânga, astfel încât vizitatorul nu putea scăpa în partea asta de privirea atentă a majordo-mului. Mi-am amintit, de asemenea, şi că Jane Wilkinson (aşa cum observasem cu o seară înainte) avea o aluniţă mică la colţul ochiului stâng.</p>
               <p>         I-am comunicat cu înfrigurare gândurile mele lui Poirot, care mă aprobă.</p>
               <p>         — E adevărat. Vous avez parfaitement raison, Hastings. Da, iată de ce ar fi cumpărat o astfel de pălărie.</p>
               <p>         — Domnule Poirot, exclamă deodată Jenny, încordându-şi spatele. Doar nu bănuiţi că… Nu v-aţi gândit nici un moment… Carlotta ar fi făcut-o? Să-1 ucidă, adică. Nu puteţi crede aşa ceva! Nu pentru că a vorbit rău despre el în faţa mea, o dată.</p>
               <p>         — Nu, deloc. Dar este foarte curios, în acelaşi timp, că v-a făcut aceste confidenţe. Aş vrea să cunosc motivul resentimentului ei faţă de lordul Edgware. Ce ar fi putut el face… Ce ştia ea despre acest om încât să-i inspire o astfel de judecată?</p>
               <p>         — Nu ştiu, dar nu ea 1-a omorât. Ea e… o! Ea era… Ei bine… Prea rafinată.</p>
               <p>         — Da, da, o aprobă Poirot. V-aţi exprimat foarte bine. Este un detaliu important într-un caz de crimă. Sunt de acord. Şi, în cazul nostru, crima a fost mai degrabă ştiin-ţifică decât rafinată.</p>
               <p>         — Ştiinţifică?</p>
               <p>         — Criminalul ştia exact unde trebuie să lovească pentru a atinge centrii nervoşi vitali de la baza craniului, acolo unde începe măduva spinării.</p>
               <p>         — Pare mai degrabă un medic, observă Jenny.</p>
               <p>         — Domnişoara Adams cunoştea vreun medic? Vreau să spun, vreunul dintre prietenii ei era medic?</p>
               <p>         Jenny înclină capul.</p>
               <p>         — În nici un caz, nu. Nu în Anglia, cel puţin.</p>
               <p>         — Încă o întrebare: domnişoara Adams purta ochelari?</p>
               <p>         — Ochelari? Niciodată!</p>
               <p>         — A! Pufni Poirot.</p>
               <p>         În acel moment îmi răsări în minte imaginea unui doctor, mirosind a medicamente, cu ochii miopi măriţi de nişte lentile groase de ochelari. Era absurd!</p>
               <p>         — Apropo, domnişoara Adams îl cunoştea pe Bryan Martin, actorul de film?</p>
               <p>         — O, da. Mi-a spus că 1-a cunoscut în copilărie. Totuşi, nu cred că se vedeau prea des, ci doar din când în când. Carlotta găsea că devenise foarte plin de el. Jenny se uita la ceas şi scoase un strigăt. Dumnezeule! Trebuie să plec. V-am fost cât de cât de folos, domnule Poirot?</p>
               <p>         — Fără nici o îndoială. Voi mai apela la serviciile dumneavoastră zilele acestea.</p>
               <p>         — Oricând doriţi. Cineva a regizat toată afacerea aceasta şi trebuieneapărat să aflăm cine a fost.</p>
               <p>         Ne strânse mâna repede, dinţii ei albi arătându-se într-un zâmbet fermecător, şi ne părăsi în grabă.</p>
               <p>         — O tânără foarte interesantă, comentă Poirot în timp ce achita nota de plată.</p>
               <p>         — Îmi e simpatică, am spus eu.</p>
               <p>         — Întotdeauna e plăcut să vorbeşti cu o femeie aşa de spirituală.</p>
               <p>         — Poate un pic cam dură, am reflectat eu. Moartea prietenei sale nu a bulversat-o atât de tare cum m-aş fi aşteptat.</p>
               <p>         — Evident, nu este genul de femeie care să verse lacrimi din orice, remarcă Poirot pe un ton sec.</p>
               <p>         — Ai reuşit să obţii din această întâlnire tot ce te-a interesat?</p>
               <p>         Poirot scutură din cap.</p>
               <p>         — Nu. Contam pe ceva mai mult… Speram să identific personalitatea lui D, cel care i-a oferit cutia aurită Carlottei Adams. Aici nu am reuşit. Din păcate, Carlotta Adams a fost o femeie discretă, care nu îşi bârfea prietenele sau posibilele aventuri sentimentale. Pe de altă parte, persoana care a sugerat farsa poate să nu fi fost deloc apropiată, ci doar o cunoştinţă care a făcut propunerea, invocând un motiv distractiv oarecare şi oferindu-i o sumă importantă de bani. Această persoană a avut ocazia să vadă cutia aurită în geanta Carlottei şi a făcut în aşa fel încât să descopere ce conţinea.</p>
               <p>         — Dar cum a reuşit să o convingă să ia o doză atât de puternică? Şi când?</p>
               <p>         — Păi ar fi momentul în care uşa apartamentului a rămas descuiată, când camerista a ieşit să ducă scrisoarea la poştă. Nu că ipoteza aceasta m-ar satisface, pentru că lasă mult prea mult loc neprevăzutului. Aşa că să ne întoarcem la treabă. Avem încă două indicii posibile.</p>
               <p>         — Care?</p>
               <p>         — Primul este telefonul la numărul de Victoria. Carlotta ar fi putut să sune la întoarcere pentru a-şi anunţa succesul. Pe de altă parte, unde s-a aflat între 22.05 şi miezul nopţii? Poate că s-a întâlnit cu instigatorul păcălelii şi, în acest caz, apelul telefonic a fost adresat vreunui prieten.</p>
               <p>         — Şi al doilea?</p>
               <p>         — A, aici chiar am mari speranţe! Scrisoarea, Hastings. E vorba de scrisoarea trimisă de Carlotta surorii sale. E posibil – am zis doar posibil – ca în această scrisoare, Carlotta să fi povestit toată întâmplarea. Nu ar fi conside-rat-o o încălcare a promisiunii, având în vedere că scrisoarea ar fi fost citită o săptămână mai târziu şi, mai ales, într-o altă ţară.</p>
               <p>         — Ar fi minunat!</p>
               <p>         — Să nu ne punem mari speranţe în chestia asta, Hastings. E doar o şansă, atâta tot. Însă, pentru moment, trebuie să ne ocupăm de un alt aspect al crimei.</p>
               <p>         — Ce-nţelegi prin alt aspect?</p>
               <p>         — Un studiu atent al celor care puteau profita într-o anumită măsură de decesul lordului Edgware.</p>
               <p>         Am ridicat din umeri.</p>
               <p>         — În afară de nepotul său şi de soţia lui…</p>
               <p>         — Şi cel cu care soţia sa voia să se recăsătorească, adăugă Poirot.</p>
               <p>         — Ducele? E la Paris.</p>
               <p>         — Corect. Totuşi, nu poţi nega că n-ar avea nici un interes în această poveste. Mai rămâne personalul casei… Majordomul… Servitorii. Cine ştie ce nemulţumiri puteau să aibă împotriva stăpânului lor? Însă, mai întâi, am face bine s-o revedem pe mademoiselle Jane Wilkinson. Este şireată. Poate ne va da vreo sugestie.</p>
               <p>         Ne-am întors la Savoy. Am găsit-o pe Jane Wilkinson înconjurată de numeroase cutii şi ambalaje fine şi mătăsuri negre, de calitate foarte bună, aruncate pe spatele fiecărui scaun din cameră. Jane avea o expresie preocupată şi serioasă, probând în faţa toaletei sale a nu ştiu câta pălărie neagră.</p>
               <p>         — A, domnule Poirot. Fiţi amabil şi aşezaţi-vă. Asta dacă găsiţi un scaun liber. Ellis, mai strânge din lucruri, te rog.</p>
               <p>         — Sunteţi fermecătoare, madame, îi spuse Poirot.</p>
               <p>         Ea râmase serioasă.</p>
               <p>         — N-aş vrea să par ipocrită, domnule Poirot. Totuşi, trebuie să te conformezi convenienţelor, nu credeţi? Vreau să spun că ar trebui să mă comport mai cu grijă. Apropo, am primit cea mai încântătoare telegramă de la ducele de Merton.</p>
               <p>         — De la Paris?</p>
               <p>         — Da, de la Paris. Foarte reţinută, evident, şi plină de condoleanţe, dar scrisă într-o asemenea manieră, încât am putut citi printre rânduri.</p>
               <p>         — Madame, felicitările mele!</p>
               <p>         Jane Wilkinson îşi împreună mâinile şi vocea sa se-ndulci. Arăta ca un înger pe cale să rostească gândurile cele mai sacre.</p>
               <p>         — Domnule Poirot, m-am tot gândit. Totul pare atât de miraculos, dacă înţelegeţi ce vreau să spun. Iată-mă, toate necazurile mele au dispărut. Nu mai există nici neplăcerile unui divorţ, nici o grijă. Doar o cale fără obstacole şi liberă să merg mai departe. Toate astea mă fac să mă simt chiar profund religioasă, mă înţelegeţi, nu-i aşa?</p>
               <p>         Mi-am ţinut respiraţia, Poirot o privi, cu capul plecat uşor într-o parte, şi parcă nevenindu-i să creadă că vor-beşte serios.</p>
               <p>         — Aceasta este impresia dumneavoastră, madame?</p>
               <p>         — Totul s-a aranjat de minune, rosti Jane pe un ton reverenţios. Mi-am zis de atât de multe ori în ultima vreme: ce bine ar fi dacă lordul Edgware ar muri… Şi iată! E mort! Ai putea spune că Dumnezeu mi-a îndeplinit rugăciunea.</p>
               <p>         Poirot îşi drese vocea.</p>
               <p>         — Doamnă, n-aş putea spune că văd lucrurile la fel ca dumneavoastră. Cineva v-a ucis soţul.</p>
               <p>         Jane încuviinţă din cap.</p>
               <p>         — Asta e evident.</p>
               <p>         — Nu v-aţi întrebat deloc cine ar putea fi vinovatul?</p>
               <p>         Actriţa îl privi nedumerită pe Poirot.</p>
               <p>         — Ce importanţă are? Adică, ce legătură are cu per-soana mea? Eu şi ducele ne vom putea căsători în patru sau cinci luni…</p>
               <p>         Poirot se controlă cu mare greutate.</p>
               <p>         — Ştiu, madame, dar în afară de asta, nu aţi fost nici măcar pentru o clipă curioasă cine ar îi putut să-1 ucidă pe soţul dumneavoastră?</p>
               <p>         — Nu.</p>
               <p>         Păru surprinsă că Poirot se aştepta la aşa ceva de la ea şi chiar se gândi puţin la idee.</p>
               <p>         — Nu v-ar interesa să ştiţi? Întrebă Poirot.</p>
               <p>         — Nu neapărat, o mărturisesc. Bănuiesc că poliţia va descoperi făptaşul. Au oameni capabili, nu-i aşa?</p>
               <p>         — Aşa se zice. Eu însumi mi-am luat angajamentul să găsesc asasinul.</p>
               <p>         — Chiar? Ce ciudat!</p>
               <p>         — De ce credeţi că ciudat?</p>
               <p>         — Ei bine, nu ştiu.</p>
               <p>         Privirea i se întoarse înspre hainele de doliu, îmbrăcă un mantou din satin şi se studie în faţa oglinzii.</p>
               <p>         — Nu aveţi nimic împotrivă? O întrebă Poirot, clipind repede.</p>
               <p>         — O, bineînţeles că nu, domnule Poirot. Aş fi foarte mulţumită ca dumneavoastră să dezlegaţi misterul. Vă doresc din toată inima să reuşiţi.</p>
               <p>         — Dar, madame, vă cer mai mult decât urări de bine. Am nevoie de opinia dumneavoastră.</p>
               <p>         — Opinia mea? Răspunse Jane absentă, privindu-1 peste umăr. Cu privire la ce?</p>
               <p>         — Cine, după dumneavoastră, l-ar fi omorât pe lordul Edgware?</p>
               <p>         — N-am nici o idee, zise ea, scuturând din cap.</p>
               <p>         Trase de umeri pentru a încerca să vadă cât de fix era paltonul şi merse până la toaletă de unde luă o oglindă în mână.</p>
               <p>         — Doamnă! Făcu Poirot, cu o voce puternică. CINE CREDEŢI CĂ L-A UCIS PE SOŢUL DUMNEAVOASTRĂ?</p>
               <p>         De data asta îşi atinse scopul. Jane tresări şi-i aruncă o privire surprinsă.</p>
               <p>         — Geraldine, fără îndoială, răspunse ea.</p>
               <p>         — Cine-i această Geraldine?</p>
               <p>         Din nou atenţia lui Jane zbură în altă parte.</p>
               <p>         — Ellis, ridică un pic umărul drept. Aşa. Ce spuneţi, domnule Poirot? Geraldine e fiica lordului Edgware. Nu, Ellis, umărul drept Aşa e mai bine. Plecaţi deja, domnule Poirot? Vă sunt foarte recunoscătoare pentru tot ceea ce aţi făcut pentru mine, şi anume, pentru divorţul meu, chiar dacă nu mai este necesar până la urmă. Voi considera pentru totdeauna că aţi fost extraordinar.</p>
               <p>         N-am mai revăzut-o pe Jane Wilkinson decât de două ori după aceea. O dată pe scenă şi a doua oară la un dejun, când s-a întâmplat să fiu aşezat chiar în faţa ei. Însă mi-o voi aminti întotdeauna aşa cum am văzut-o în cursul ultimei noastre vizite, absorbită de probarea noilor toalete, aruncând laîntâmplare câte un răspuns la întrebările lui Poirot, răspunsuri ce urmau să-i influenţeze acestuia mersul anchetei, cu mintea concentrată puternic asupra admiraţiei propriei persoane.</p>
               <p>         — Epatant! Exclamă Poirot cu admiraţie, când am ajuns în stradă.</p>
            </div>
            <div type="div2" rend="P11">
               <head>         Capitolul 12<lb/>         Fiica lordului.</head>
               <p>         Întorşi la hotel, am găsit pe masă o scrisoare. Poirot o ridică, o deschise cu dexteritate şi, după ce o citi fugitiv, râse.</p>
               <p>         — Cum se spune? „Vorbeşti de lup”? Ia uită-te, Hastings. I-am luat biletul din mână.</p>
               <p>         Hârtia avea imprimată adresa Regent Gate 17 şi era scrisă de mână, într-un stil foarte drept, a cărui lectură pare uşoară la prima vedere, dar, în realitate, oferă reale dificultăţi.</p>
               <p>         Dragă domnule, Am aflat că azi-dimineaţă aţi fost aici, împreună cu domnul inspector. Îmi pare rău că nu am avut ocazia să vorbesc cu dumneavoastră. Dacă sunteţi disponibil, v-aş rămâne recunoscătoare dacă mi-aţi acorda câteva minute din timpul dumneavoastră azi după-amiază.</p>
               <p>         Cu multă stimă, Geraldine Marsh</p>
               <p>         — Curios, am replicat. Mă întreb de ce vrea să te vadă?</p>
               <p>         — Ţi se pare curios că vrea să mă vadă? Nu eşti deloc politicos, dragul meu.</p>
               <p>         Poirot are obiceiul acesta enervant de a glumi pe seama ta în cele mai nepotrivite momente.</p>
               <p>         — Vom merge la ea de îndată, bunul meu prieten, spuse el şi, înlăturând o urmă invizibilă de praf de pe pălărie, şi-o puse pe cap.</p>
               <p>         Sugestia deloc gândită a lui Jane Wilkinson că Geraldine şi-ar fi ucis tatăl îmi părea, cel puţin mie, absurdă. Doar o persoană fără minte ar fi putut sugera aşa ceva şi i-am împărtăşit această opinie lui Poirot.</p>
               <p>         — Minte, minte… Ce înseamnă de fapt pentru noi acest termen? După tine, Jane Wilkinson ar avea un creier de iepure. Astfel nu faci decât să discreditezi specia iepurelui. Căci dacă stai şi cumpăneşti puţin lucrurile, iepurele există şi se înmulţeşte, nu-i aşa? Şi asta, în natură, este semnul unei superiorităţi mentale. Pe când încântătoarea Lady Edgware nu cunoaşte istorie sau geografie, şi nici măcar clasicii, fără îndoială. Numele lui Lao Tse îi evocă probabil un pechinez premiat, iar cel al lui Moliere o casă de modă. Însă când vine vorba despre alegerea unor toalete, măritatul cu un bărbat bogat şi cu o poziţie înaltă în societate şi satisfacţia ei personală, succesul ei este fenomenal. Opinia unui filosof asupra identităţii ucigaşului lordului Edgware nu-mi foloseşte la nimic. Căci motivul crimei din punctul de vedere al unui filosof ar avea legătură cu cel mai mare bine şi avantajul cât mai multor persoane şi, astfel, intervine dificultatea deciziei. De altfel, prea puţini filosofi au fost şi ucigaşi. În schimb, opinia fără minte a lui Lady Edgware ar putea fi utilă pentru că pleacă de la un punct de vedere materialist, bazat pe cunoaşterea celei mai urâte laturi a naturii umane.</p>
               <p>         — Poate că ai dreptate, am fost de acord.</p>
               <p>         — Am ajuns, zise Poirot. Sunt curios să aflu de ce tânăra domnişoarădoreşte să mă vadă atât de urgent.</p>
               <p>         — E o dorinţă naturală, i-am replicat, vrând să-1 tachinez un pic şi să-i plătesc pentru intervenţia de mai devreme. Ai spus-o chiar tu acum un sfert de oră. Dorinţa naturală de a vedea de aproape ceva unic.</p>
               <p>         — Probabil că dumneata, dragul meu prieten, eşti cel care i-a lăsat o impresie atât de puternică ieri, îmi răspunse Poirot, sunând la uşă.</p>
               <p>         Mi-am amintit chipul surprins al tinerei, încremenită în dreptul uşii. Încă puteam să-i revăd ochii negri profunzi ce contrastau cu tenul ei palid. Acel moment fugitiv avusese un impact deosebit asupra mea.</p>
               <p>         Am fost conduşi la etaj, într-un imens salon, şi după câteva minute apăru şi Geraldine Marsh.</p>
               <p>         Impresia de intensitate pe care o remarcasem înainte mi se păru şi mai puternică decât prima dată. Această tânără, înaltă, suplă, cu tenul alb şi ochii negri profunzi era genul de persoană pe care o uiţi cu greu.</p>
               <p>         În ciuda tinereţii sale, era remarcabil de reţinută şi de calmă.</p>
               <p>         — Sunteţi foarte amabil că aţi răspuns atât de repede la rugămintea mea, domnule Poirot, spuse ea. Regret că nu v-am putut vedea azi-dimineaţă.</p>
               <p>         — Dormeaţi?</p>
               <p>         — Da. Domnişoara Carroll, secretara tatălui meu, a insistat să mă odihnesc. A fost foarte drăguţă.</p>
               <p>         Tonul vocii sale îmi dădu impresia că dezminte cuvintele spuse mai înainte.</p>
               <p>         — Cu ce vă pot fi de folos, domnişoară? Întrebă Poirot.</p>
               <p>         Ea ezită o clipă apoi continuă:</p>
               <p>         — Cu o zi înainte de asasinatul tatălui meu aţi venit să-1 vedeţi?</p>
               <p>         — Exact, domnişoară.</p>
               <p>         — De ce? V-a… Chemat el?</p>
               <p>         Poirot nu îi răspunse imediat. Părea că se întreabă dacă e bine să îi spună. Mă gândesc acum că această tăcere a fost o mişcare isteţ calculată din partea lui, pentru a o face pe tânără să dezvăluie mai multe. Îşi dăduse seama imediat că era genul de persoană nerăbdătoare, care vrea ca totul să se facă repede.</p>
               <p>         — Avea vreo temere? Spuneţi-mi! Spuneţi-mi! Trebuie să aflu! De cine îi era teamă? De ce? Ce v-a spus? O, dar vorbiţi, vă rog!</p>
               <p>         M-am gândit atunci că atitudinea sa rece de la început nu fusese firească şi, acum, dispărea încet, încet. Era aplecată în faţă, frământându-şi nervos mâinile în poală.</p>
               <p>         — Discuţia dintre mine şi lordul Edgware a avut un caracter confidenţial, spuse în sfârşit Poirot, pe un ton liniştit.</p>
               <p>         Privirea sa nu părăsi nici o clipă figura lui Geraldine.</p>
               <p>         — Deci a avut legătură cu… Adică, trebuie să fi fost ceva strict legat… De familie. O! Tăcerea dumneavoastră mă omoară. De ce nu-mi spuneţi? Este important pentru mine să ştiu. Trebuie! Vă implor!</p>
               <p>         Din nou, foarte încet, Poirot clătină din cap, aparent pradă unei imense perplexităţi.</p>
               <p>         — Domnule Poirot, se îmbăţoşă ea. Sunt fiica lui. Am tot dreptul să ştiu ce-1 neliniştea pe tatăl meu cu o zi înainte de a muri. Nu e corect să-mi ascundeţi acest lucru. Nu e corect faţă de el.</p>
               <p>         — Aşadar, v-aţi iubit atât de mult tatăl, mademoiselle? Întrebă Poirot cu grijă.</p>
               <p>         Se retrase ca şi cum ar fost înţepată.</p>
               <p>         — Dacă l-am iubit? Şopti ea. Dacă l-am iubit? Eu… Eu…</p>
               <p>         Şi deodată, îşi pierdu orice control. Izbucni în hohote de râs, se rezemă cu spatele de scaun şi râse, râse fără să se mai oprească.</p>
               <p>         — E atât de amuzant, rosti ea pe nerăsuflate. Atât de amuzant… Să mă întrebaţi asta.</p>
               <p>         Râsul ei isteric nu trecu neobservat. Uşa se deschise şi apăru domnişoara Carroll cu atitudinea ei fermă şi eficientă.</p>
               <p>         — Ei, Geraldine dragă, nu se cuvine să faci asta. Nu, nu. Încetează acum. Insist. Nu. Încetează! Încetează imediat!</p>
               <p>         Tonul ei autoritar îşi avu efectul scontat. Geraldine se calmă. Îşi şterse ochii şi îşi reveni.</p>
               <p>         — Îmi cer scuze, rosti ea cu o voce joasă. Nu mi s-a mai întâmplat aşa ceva niciodată.</p>
               <p>         Domnişoara Carroll continua să o privească insistent.</p>
               <p>         — Sunt în regulă acum, domnişoară Carroll. A fost o nesăbuinţă din partea mea.</p>
               <p>         Zâmbi dintr-odată, un zâmbet mai degrabă ciudat şi trist care-i strâmbă buzele. Se aşeză dreaptă în fotoliul ei şi nu mai privi pe nimeni.</p>
               <p>         — M-a întrebat dacă mi-am iubit tatăl, explică ea cu o voce clară şi rece.</p>
               <p>         Domnişoara Carroll scoase un zgomot nedefinit ce marca o nehotărâre din partea ei. Geraldine continuă, de data aceasta, cu timbrul vocii puternic şi dispreţuitor:</p>
               <p>         — Mă întreb dacă e mai bine să mint sau să spun adevărul? Fără îndoială, adevărul e de preferat. Nu îmi iubeam tatăl. Îl uram!</p>
               <p>         — O! Geraldine!</p>
               <p>         — De ce să pretind contrariul? Dumneavoastră nu l-aţi urât pentru că nu vă putea face nimic. Eraţi printre puţinii oameni din lume de care nu se putea atinge şi era pentru dumneavoastră doar un angajator care vă plăteşte o anu-mită sumă pe an. Furiile şi ciudăţeniile sale nu vă interesau şi-atunci le ignoraţi. Ştiu ce veţi spune: „în viaţă există şi dezavantaje!” Eraţi veselă şi dezinteresată. Sunteţi o femeie puternică şi mai cred că nici nu sunteţi prea umană. Şi apoi, puteaţi părăsi casa asta oricând aveaţi chef. Eu nu puteam. Eu trebuia să rămân aici.</p>
               <p>         — Zău, Geraldine, nu văd necesitatea de a intra în astfel de detalii. Neînţelegerile dintre tată şi fiică sunt ceva obişnuit. Însă am învăţat din experienţă că, de fapt, cu cât se vorbeşte mai puţin despre asta, cu atât e mai bine.</p>
               <p>         Geraldine îi întoarse spatele şi i se adresă lui Poirot:</p>
               <p>         — Domnule Poirot, mi-am urât tatăl! Mă bucur că este mort! Moartea saîmi aduce libertatea şi independenţa! Descoperirea ucigaşului său nu mă interesează câtuşi de puţin! Din câte ştim, persoana care a făcut-o trebuie să fi avut motive puternice şi întemeiate care să-i justifice actul.</p>
               <p>         Poirot o privi gânditor.</p>
               <p>         — Mademoiselle, atitudinea dumneavoastră mi se pare mai degrabă periculoasă.</p>
               <p>         — Spânzurarea vinovatului îl aduce în viaţă pe tatăl meu?</p>
               <p>         — Nu, răspunse Poirot pe un ton sec, dar poate salva alte persoane nevinovate.</p>
               <p>         — Nu vă înţeleg.</p>
               <p>         — Mademoiselle, o persoană care a ucis o dată, o va face aproape cu siguranţă şi a doua oară, şi câteodată de mai multe ori.</p>
               <p>         — Nu cred. Nu… Cel puţin nu o persoană normală.</p>
               <p>         — Vreţi să spuneţi… Nu un maniac ucigaş? Dar e adevă-rat, din păcate. O viaţă este îndepărtată… Urmează probabil în conştiinţa ucigaşului o luptă interioară puternică. Apoi, pericolul loveşte din nou, şi a doua crimă devine mai uşoară din punct de vedere moral. La cea mai mică ame-ninţare sau suspiciune urmează şi cea de-a treia. Şi, încetul cu încetul, apare şi mândria artistică… Crima… Devine o meserie. Şi uite aşa, ajunge să fie făcută chiar din plăcere.</p>
               <p>         Tânăra îşi ascunse obrajii în mâini.</p>
               <p>         — Îngrozitor! E îngrozitor! Nu poate fi adevărat.</p>
               <p>         — Atunci ce părere aţi avea dacă v-aş spune că s-a întâmplat deja? Că, pentru a se salva, ucigaşul a comis deja a doua crimă?</p>
               <p>         — Cum aşa, domnule Poirot? Strigă domnişoara Carroll. Încă un asasinat? Unde? Cine?</p>
               <p>         Poirot îşi plecă puţin capul.</p>
               <p>         — A fost doar un exemplu. Vă cer scuze.</p>
               <p>         — O, înţeleg! Pentru o clipă, am crezut… Acum, Geraldine, dacă ai terminat de debitat absurdităţi crase…</p>
               <p>         — Văd că suntem de aceeaşi părere, îi zise Poirot domnişoarei Carroll, înclinând uşor din cap.</p>
               <p>         — Nu sunt de acord cu pedeapsa capitală, obiectă aceas-ta. În rest, sunt de acord cu dumneavoastră. Societatea trebuie protejată.</p>
               <p>         Geraldine se ridică, netezindu-şi uşor părul pe spate.</p>
               <p>         — Mă scuzaţi, spuse ea, mi-e teamă că m-am făcut un pic de râs mai devreme. Şi totuşi, refuzaţi să-mi spuneţi de ce v-a chemat tatăl meu la el?</p>
               <p>         — Chemat? Repetă domnişoara Carroll, mirată.</p>
               <p>         — Aţi interpretat greşit cuvintele mele, domnişoară Marsh. Nu am refuzat să vă răspund.</p>
               <p>         De data aceasta, Poirot fu forţat să dezvăluie motivul vizitei.</p>
               <p>         — Am vrut doar să-mi dau seama până unde discuţia purtată ar putea să-şi păstreze caracterul confidenţial. Domnişoară, tatăl dumneavoastră nu m-a chemat, eu am fost cel care i-am solicitat o întrevedere în numele unui client. Acel client a fost Lady Edgware.</p>
               <p>         — O! Înţeleg.</p>
               <p>         O expresie stranie i se întipări pe chip. Mai întâi am luat-o ca o decepţie, apoi mi-am dat seama că era vorba de o uşurare.</p>
               <p>         — M-am comportat prosteşte, spuse ea încet. Am crezut că tatăl meu se simţea ameninţat de vreun pericol oarecare. A fost stupid din partea mea.</p>
               <p>         — Ştiţi, domnule Poirot, mi-aţi creat o adevărată emoţie, interveni domnişoara Carroll, când aţi insinuat că această femeie ar fi comis o a doua crimă.</p>
               <p>         Poirot nu-i răspunse, dar i se adresă tinerei fete:</p>
               <p>         — Credeţi că Lady Edgware a comis crima?</p>
               <p>         Geraldine scutură din cap.</p>
               <p>         — Nu, nu cred. Mi se pare incapabilă de un asemenea act. E prea… Cum să spun… Prea superficială.</p>
               <p>         — Nu văd pe altcineva capabil să o facă, interveni dom-nişoara Carroll. Şi nu cred că femeile de genul ei au vreun strop de conştiinţă.</p>
               <p>         — Nu putea să fie ea, replică Geraldine. Putea să vină până aici şi doar să vorbească puţin cu el şi să plece. Adevăratul ucigaş ar putea fi vreun nebun oarecare care a pătruns în casă după aceea.</p>
               <p>         — Toţi criminalii sunt bolnavi mintal… De asta sunt sigură, spuse domnişoara Carroll. Există la ei un dezechi-libru în secreţia glandelor.</p>
               <p>         În acel moment, uşa se deschise şi intră un bărbat care se opri brusc încurcat.</p>
               <p>         — Mă scuzaţi, spuse el. Nu ştiam că e cineva aici.</p>
               <p>         Geraldine îl prezentă mecanic:</p>
               <p>         — Vărul meu, lordul Edgware, domnul Poirot. Este în regulă, Ronald. Nu ne-ai deranjat.</p>
               <p>         — Eşti sigură, Dina? Ce mai faceţi, domnule Poirot? Celulele dumneavoastră cenuşii sunt oare puse la treabă pentru dezlegarea misterului ce ne înconjoară familia?</p>
               <p>         Am încercat să-mi amintesc unde am văzut această figură rotundă, plăcută, chipul distrat, ochii sub care se conturau pungi fine şi mustaţa mică, neagră, aşezată ca o insulă în mijlocul feţei.</p>
               <p>         A! Era însoţitorul Carlottei Adams din seara cinei luate în apartamentul lui Jane Wilkinson.</p>
               <p>         Căpitanul Ronald Marsh. Acum, lord Edgware.</p>
            </div>
            <div type="div2" rend="P11">
               <head>         Capitolul 13<lb/>         Nepotul.</head>
               <p>         Noul lord Edgware avea ochiul ager, căci remarcă ime-diat surprinderea mea.</p>
               <p>         — A! V-aţi prins! Spuse el foarte amabil. Micul dineu de la mătuşica Jane. Eram un pic ameţit, nu-i aşa? Sper că nu s-a observat prea tare.</p>
               <p>         Poirot îşi luă rămas-bun de la Geraldine Marsh şi domnişoara Carroll.</p>
               <p>         — Vă conduc, spuse Ronald şi coborî scările înaintea noastră, continuând să vorbească. Curios… Ce ţi-e şi cu viaţa asta? Aruncat afară într-o zi şi stăpân al casei a doua zi. Unchiul meu, a cărui dispariţie n-o plânge nimeni, m-a dat afară din casă acum trei ani. Ştiaţi, nu-i aşa, domnule Poirot?</p>
               <p>         — Am auzit menţionându-se acest lucru, replică Poirot pe un ton calm.</p>
               <p>         — Normal. Un asemenea detaliu este sigur că iese la iveală. Cel mai bun copoi nu-şi poate permite să-1 treacă totuşi cu vederea.</p>
               <p>         Pe chip îi apăru un rânjet.</p>
               <p>         Deschise uşa sufrageriei şi continuă:</p>
               <p>         — Nu vreţi un strop înainte de a pleca?</p>
               <p>         Poirot refuză, şi eu, de asemenea. Însă tânărul îşi pregăti un pahar şi continuă să vorbească:</p>
               <p>         — Beau în cinstea crimei! Spuse el vesel. Într-o singură noapte, m-am transformat dintr-un creditor disperat în speranţa comerciantului. Ieri, mă confruntam cu ruina şi astăzi, cuvântul de ordine este abundenţa. Să trăiască mătuşica Jane!</p>
               <p>         Goli paharul dintr-o înghiţitură, apoi, schimbându-şi atitudinea, i se adresă lui Poirot.</p>
               <p>         — Destul cu gluma! Domnule Poirot, ce căutaţi aici? Acum patru zile, mătuşa Jane declama pe un ton dramatic: „Cine mă va scăpa de acest tiran?” Şi, pe nepusă-masă, iată că e liberă! Sper că n-aţi ajutat-o dumneavoastră, nu-i aşa? Ha, ha… Crima perfectă, de Hercule Poirot, fost copoi!</p>
               <p>         Poirot zâmbi.</p>
               <p>         — Am venit aici în după-amiaza aceasta pentru că m-a rugat domnişoara Geraldine Marsh.</p>
               <p>         — Vă felicit pentru discreţia dumneavoastră, domnule Poirot. Şi totuşi, ce faceţi aici cu adevărat? Dintr-un motiv sau altul sunteţi interesat de moartea unchiului meu.</p>
               <p>         — Pe mine mă interesează întotdeauna crimele, lord Edgware.</p>
               <p>         — Însă nu le comiteţi personal. Sunteţi foarte precaut. Ar trebui să-i daţi câteva lecţii de prudenţă mătuşii Jane, prudenţă şi discreţie. Scuzaţi-mă că îi spun aşa, dar mă amuză teribil. I-aţi văzut surprinderea pe chip când am făcut-o acum două nopţi? Nici măcar nu-şi imagina cu cine vorbeşte.</p>
               <p>         — En venté?</p>
               <p>         — Sunt sigur. Am fost dat afară din casă cu trei luni înainte să vină ea.</p>
               <p>         Expresia relaxată de pe faţa lui dispăru pentru o clipă şi el continuă pe acelaşi ton vesel:</p>
               <p>         — Frumoasă femeie! Dar lipsită de subtilitate. Metodele ei sunt cam crude, nu credeţi?</p>
               <p>         Poirot ridică din umeri.</p>
               <p>         — Posibil.</p>
               <p>         Ronald îl privi curios.</p>
               <p>         — Atunci, o credeţi nevinovată? Aha, deci v-a prins şi pe dumneavoastră în plasa ei.</p>
               <p>         — Am o admiraţie pentru tot ce e frumos, declară Poirot pe un ton neutru. Dar, în acelaşi timp, şi pentru tot ce înseamnă dovezi.</p>
               <p>         — Dovezi? Strigă lordul Edgware.</p>
               <p>         — Poate că n-aţi aflat, lord Edgware, dar Lady Edgware a fost la o petrecere în Chiswick aseară, tocmai în momen-tul în care se presupune că a avut loc crima.</p>
               <p>         Ronald înjură cu voce tare.</p>
               <p>         — Deci a mers până la urmă! Ce femeie nemaipome-nită! La şase se fandosea, afirmând încoace şi-ncolo că nimic pe lume n-ar convinge-o să meargă şi, presupun, zece minute mai târziu, s-a răzgândit. Învăţătură de minte… Când plănuieşti o crimă să nu te bazezi niciodată pe ce spune o femeie că va face. Uite-aşa până şi cele mai bune planuri se duc pe apa sâmbetei. Nu fiţi aşa de sigur, domnule Poirot, că eu sunt vinovatul. Da, da, îmi pot da seama ce vă trece acum prin minte. Cine e suspectul principal? Bine-cunoscutul nepot, un om bun de nimic.</p>
               <p>         Se lăsă pe spate în scaun şi chicoti.</p>
               <p>         — Domnule Poirot, mă văd obligat să vă protejez micile celule cenuşii. Nu e nevoie să întrebaţi pe alţii dacă eram prin preajmă când mătuşica Jane declara că niciodată, nici în ruptul capului, nu ar ieşi din casă în acea noapte. Eram acolo. Aşadar, întrebaţi-vă acum dacă nu cumva nepotul mişel a venit aseară deghizat cu o perucă blondă şi o pă-lărie franţuzească.</p>
               <p>         Părea că se distrează copios şi ne observă pe amândoi, pe rând. Poirot cu capul aplecat într-o parte, îl privea cu atenţie, în timp ce eu începeam deja să mă simt oarecum stânjenit.</p>
               <p>         — Motive am avut destule. O, da! Recunosc! Şi vă voi oferi drept cadou şi o informaţie foarte valoroasă şi importantă. Ieri-dimineaţă i-am făcut o vizită unchiului meu. De ce? Ca să-i cer bani. Aşa, devine interesant… Să-i CER BANI. Şi am plecat cu buzunarele la fel de goale cum am venit. Şi în seara aceleiaşi zile, lordul Edgware moare. E un titlu bun de carte, apropo. Lordul Edgware moare. Ar arăta bine pe raftul librăriei.</p>
               <p>         Făcu o pauză. Poirot râmase la fel de tăcut.</p>
               <p>         — Mă simt flatat de atenţia dumneavoastră, domnule Poirot. Căpitanul Hastings arată de parcă ar fi văzut o nălu-că sau mai are puţin şi vede una. Relaxează-te, dragul meu prieten. Nu am ajuns încă la loviturile de teatru. Aşa, unde rămăsesem? A, da, cazul împotriva nepotului nevrednic. Mătuşica prin căsătorie va pica drept ţap ispăşitor. Nepotul, aclamat la scenă deschisă cândvapentru roluri feminine, face un ultim efort artistic. Cu o voce feminină, se prezintă ca Lady Edgware şi se strecoară pe lângă majordom cu paşi mici. Nici o bănuială până aici. „Jane!” strigă dragul meu unchi. „George!” strig eu subţire. Îl înconjur drăgăstos cu braţele şi îi înfig briceagul în ceafă. Următoarele detalii sunt pur ştiinţifice şi le putem omite. Falsa doamnă pleacă şi merge la culcare după o zi de muncă atât de plină.</p>
               <p>         Râse, se ridică, îşi turnă încă un pahar de whisky cu sifon şi se întoarse încet pe scaunul său.</p>
               <p>         — Cum vi se pare până acum? Sună bine? Dar vedeţi voi, iată că vine şi esenţa poveştii noastre. Dezamăgirea! Senzaţia enervantă că ai fost dus de nas. Căci, domnule Poirot, ajungem la alibi.</p>
               <p>         Îşi goli paharul.</p>
               <p>         — Mi-au plăcut întotdeauna alibiurile, remarcă el. De fiecare dată când citesc un roman poliţist, aştept cu nerăbdare momentul când apare alibiul. Şi, în cazul de faţă, avem un alibi foarte bun. Trei martori serioşi, şi evrei pe deasupra. Ca să scurtez suspansul: domnul, doamna şi domnişoara Dortheimer, oameni foarte bogaţi şi melomani înfocaţi. Au o lojă la Covent Garden unde invită tinerii cu perspective avantajoase. Iar eu, domnule Poirot, sunt un tânăr cu perspective… ca oricare altul, am putea spune, pe care speră să-1 acapareze. Dacă îmi place opera? Sincer, nu. Dar îmi face plăcere o cină excelentă în Grosvenor Square înainte de spectacol şi, de asemenea, nu refuz nici o mică gustare în altă parte după aceea. Chiar dacă pentru acestea trebuie să dansez cu Rachel Dorheimer şi să am mâna înţepenită două zile. Aşa că, domnule Poirot, v-am elucidat misterul. În timp ce viaţa unchiului meu se stingea, eu şopteam inepţii amuzante la urechea plină de diamante a brunetei Rachel, într-o lojă la Covent Garden. Nasul ei evreiesc tremura de emoţie. Şi vedeţi acum, domnule Poirot, de ce îmi permit să fiu atât de franc?</p>
               <p>         Se afundă în scaun.</p>
               <p>         — Sper că nu v-am plictisit. Aveţi vreo întrebare pentru mine?</p>
               <p>         — Fiţi sigur că nu m-aţi plictisit deloc, făcu Poirot. Şi pentru că sunteţi atât de amabil, permiteţi-mi să vă pun o mică întrebare.</p>
               <p>         — Cu plăcere.</p>
               <p>         — Lord Edgware, de cât timp o cunoaşteţi pe Carlotta Adams?</p>
               <p>         Întrebarea lui Poirot nu era cu siguranţă ceea ce aştepta tânărul bărbat. Se îndreptă dintr-odată de spate cu o expresie de mare surprindere pe chip.</p>
               <p>         — De ce naiba aţi vrea să ştiţi asta? Ce legătură are cu ce am vorbit până acum?</p>
               <p>         — Eram curios, doar atât. În ceea ce priveşte cealaltă chestiune, aţi explicat cu atât de multe amănunte totul, încât este de prisos să vă mai pun vreo întrebare.</p>
               <p>         Ronald îi aruncă o privire scurtă. Era ca şi cum nu-i convenea amabilitatea lui Poirot şi ar fi preferat ca acesta să fie mult mai suspicios.</p>
               <p>         — Carlotta Adams? Păi să vedem, cam de acum un an, poate chiar mai mult. Am cunoscut-o anul trecut când a dat prima ei reprezentaţie la Londra.</p>
               <p>         — O cunoaşteţi bine?</p>
               <p>         — Destul de bine. Aţi observat şi dumneavoastră că nu e genul de persoană pe care ajungi să o cunoşti prea bine, fiind aşa de rezervată şi discretă.</p>
               <p>         — Dar ţineţi la ea?</p>
               <p>         Ronald îl privi fix.</p>
               <p>         — Aş vrea totuşi să ştiu de ce sunteţi atât de interesat de această doamnă. E din cauză că m-aţi văzut cu ea alaltăseară la cină? Dacă ţineţi morţiş să ştiţi, da, îmi place foarte mult de ea. E foarte drăguţă, ştie să te asculte şi te face să simţi că valorezi ceva.</p>
               <p>         — Înţeleg, spuse Poirot încuviinţând din cap. Atunci vă va părea nespus de rău.</p>
               <p>         — Îmi va părea rău? Din ce cauză?</p>
               <p>         — Pentru că e moartă.</p>
               <p>         — Poftim? Ronald sări în picioare de surprindere. Carlotta e moartă?</p>
               <p>         Arăta pur şi simplu trăsnit la auzul acestor veşti.</p>
               <p>         — Glumiţi, domnule Poirot. Carlotta se simţea foarte bine ultima oară când am văzut-o.</p>
               <p>         — Şi când a fost asta? Întrebă Poirot repede.</p>
               <p>         — Alaltăieri, cred. Nu-mi amintesc exact.</p>
               <p>         — Tout de même, Carlotta Adams a murit.</p>
               <p>         — Trebuie să se fi întâmplat foarte brusc. Ce a fost? Un accident pe stradă?</p>
               <p>         Poirot privi spre tavan.</p>
               <p>         — Nu. A înghiţit o doză prea mare de veronal.</p>
               <p>         — O! Am înţeles. Biata de ea! Cât de trist!</p>
               <p>         — N'est ce pas?</p>
               <p>         — Îmi pare nespus de rău. Începuse să-i meargă atât de bine. Voia să o aducă pe sora ei mai mică aici şi îşi făcuse tot felul de planuri. Drace! Chiar mă întristează foarte mult această veste!</p>
               <p>         — Da, replică Poirot. Este trist să mori când eşti tânăr, când încă nu eşti pregătit să mori… Când viaţa e toată înaintea ta şi ai toate motivele să trăieşti.</p>
               <p>         Ronald îl privi curios.</p>
               <p>         — Nu vă înţeleg, domnule Poirot.</p>
               <p>         — Nu?</p>
               <p>         Poirot se ridică şi întinse mâna.</p>
               <p>         — Probabil că mă exprim puţin cam dur. Pentru că nu-mi place să văd cum unei vieţi tinere i se ia dreptul de a trăi, lord Edgware. Moartea asta mă doare enorm. La revedere.</p>
               <p>         — O… Da… La revedere.</p>
               <p>         Ronald îl privea şocat.</p>
               <p>         Deschizând uşa, aproape că ne ciocnirăm de domnişoara Carroll.</p>
               <p>         — A! Domnule Poirot, mi s-a spus că nu aţi plecat încă. Aş vrea să vă vorbesc câteva minute, dacă nu vă supăraţi. Dacă nu vă deranjează, urcaţi, vă rog, în biroul meu. Este vorba despre Geraldine, spuse ea după ce am intrat în birou şi închise uşa.</p>
               <p>         — Vă ascult, mademoiselle.</p>
               <p>         — A spus o grămadă de lucruri fără noimă în această după-amiază. Vă rog, nu mă întrerupeţi! Absurdităţi! Aşa consider eu şi asta au şi fost. E doar deprimată.</p>
               <p>         — Am putut observa că este foarte afectată, rosti Poirot cu blândeţe.</p>
               <p>         — Ei bine, ca să vă spun adevărul, ea nu a avut o viaţă prea fericită. Nu, nimeni nu poate pretinde asta. Sincer, domnule Poirot, lordul Edgware era un bărbat ciudat, nu tipul de om care ar avea vreo legătură cu creşterea copiilor, în realitate, o teroriza pe Geraldine.</p>
               <p>         Poirot încuviinţă din cap.</p>
               <p>         — Da, mi-am imaginat ceva de acest fel.</p>
               <p>         — Era un om mai deosebit. El… Nici nu ştiu cum să mă exprim… Lui îi plăcea să vadă că oamenilor le era frică de el. Părea că-i dă o plăcere morbidă.</p>
               <p>         — Se înţelege.</p>
               <p>         — Era un om extrem de inteligent şi foarte cultivat, dar în alte privinţe, ei bine, eu nu am văzut această faţă a lui, dar era acolo. Nu sunt prea surprinsă că soţia sa 1-a părăsit. Mă refer la ultima lui soţie, pe care o ştiţi şi dumneavoastră. Nu îi aprob purtarea, ţineţi seama. Nici nu mă preocupă prea mult persoana ei. Dar prin căsătoria cu lordul Edgware a câştigat tot ce şi-a dorit şi chiar mai mult decât merita. Ei bine, ea 1-a părăsit… Şi pagubă-n ciuperci, cum se mai spune. Dar Geraldine nu putea să plece. Pentru perioade îndelungate, părea că a uitat de ea, şi apoi, brusc, îşi amintea. M-am gândit uneori… Poate n-ar trebui să spun…</p>
               <p>         — Ba da, mademoiselle, vă rog!</p>
               <p>         — M-am gândit uneori că se răzbuna împotriva felului cum plecase mama sa, o femeie atât de bună şi de dulce.</p>
               <p>         Am compătimit-o întotdeauna. N-aş fi făcut aluzie la toate astea, domnule Poirot, dacă n-ar fi fost ieşirea lui Geraldine de mai devreme. Lucrurile pe care le-a spus, că-şi urăşte tatăl, pot părea ciudate pentru cineva care nu ştie toate acestea.</p>
               <p>         — Vă mulţumesc foarte mult, mademoiselle. Lordul Edgware, îmi închipui, ar fi făcut mult mai bine dacă nu s-ar fi căsătorit vreodată.</p>
               <p>         — Categoric.</p>
               <p>         — Nu s-a gândit niciodată să se recăsătorească pentru a treia oară?</p>
               <p>         — Cum ar fi putut? Soţia sa trăia încă!</p>
               <p>         — Dacă îi reda ei libertatea, şi-ar fi redat-o şi lui însuşi.</p>
               <p>         — Cred că a întâmpinat destule greutăţi cu cele două neveste, replică domnişoara Carroll foarte serioasă.</p>
               <p>         — Deci, după dumneavoastră, nici nu era vorba de o a treia căsătorie. Chiar deloc? Gândiţi-vă bine, domnişoară! Niciuna?</p>
               <p>         Domnişoara Carroll roşi uşor.</p>
               <p>         — Nu văd de ce insistaţi pe acest punct. Normal că nu exista nimic în acest sens.</p>
            </div>
            <div type="div2" rend="P11">
               <head>         Capitolul 14<lb/>         Cinci întrebări</head>
               <p>         — De ce ai întrebat-o pe domnişoara Carroll despre posibilitatea unei a treia căsătorii a lordului Edgware? Am întrebat cu vădită curiozitate, în timp ce ne întorceam la hotel.</p>
               <p>         — Pentru că mi-a trecut prin minte ideea că s-ar fi putut gândi la aşa ceva, mon ami.</p>
               <p>         — Pentru care motiv?</p>
               <p>         — Am tot căutat o explicaţie pentru schimbarea bruscă a atitudinii lordului Edgware cu privire la divorţ. E ceva ciudat aici, dragul meu.</p>
               <p>         — De acord, i-am răspuns gânditor. E destul de ciudat.</p>
               <p>         — Vezi, Hastings, lordul Edgware a confirmat spusele lui Jane Wilkinson. Mai întâi, ea a angajat tot soiul de avocaţi, dar el nici n-a vrut să audă. Nimic, nu voia să îi acorde divorţul. Apoi, brusc, a acceptat.</p>
               <p>         — Sau aşa a afirmat el, i-am amintit eu.</p>
               <p>         — Ai dreptate, Hastings. Observaţia ta este corectă. Aşa a afirmat el. Nu avem nici o dovadă că scrisoarea aceea a fost scrisă vreodată. Aşadar, avem de o parte lordul care ne minte. Dintr-un motiv oarecare inventează această poveste, nu-i aşa? Din ce cauză? Poate nu vom şti niciodată. Dar, dacă a scris-o într-adevăr, nu a făcut-o fără vreun motiv. Şi motivul care se impune minţii mele în mod logic e cà a întâlnit pe cineva, o posibilă candidată la căsătorie. Asta explică perfect schimbarea deciziei sale şi, prin urmare, mi se pare normal să pun întrebări.</p>
               <p>         — Dar domnişoara Carroll a refuzat această posibilitate de o manieră categorică.</p>
               <p>         — Da. Domnişoara Carroll…, zise Poirot cu un aer visător.</p>
               <p>         — Unde vrei să ajungi? Am replicat, exasperat.</p>
               <p>         Poirot excelează în a produce îndoieli oamenilor prin unicul ton al vocii sale. Am adăugat:</p>
               <p>         — Pentru ce motiv ne-ar fi minţit?</p>
               <p>         — Pentru …niciunul. Totuşi, Hastings, mi se pare destul de greu să pun preţ pe cuvintele ei.</p>
               <p>         — Crezi că minte? De ce? Mi se pare o persoană foarte cinstită.</p>
               <p>         — Tocmai de aceea. Este destul de dificil uneori să faci distincţia între minciuna deliberată şi eroarea involuntară.</p>
               <p>         — Explică-te.</p>
               <p>         — A minţi deliberat… E un lucru. Dar, a fi sigur de ceea ce ştii, fapte, idei şi adevărul lor esenţial, astfel încât detaliile nu mai contează, iată, prietene, caracteristica oamenilor cinstiţi. Nu uita că domnişoara Carroll ne-a minţit deja, o dată. A afirmat că a văzut chipul lui Jane Wilkinson, când, de fapt, nu era posibil aşa ceva. Cum s-a întâmplat? Iată o variantă. A privit aplecată peste balustradă şi a văzut-o pe Jane Wilkinson în hol. În mintea ei nu există nici oîndoială că acea femeie era Jane Wilkinson. O ştie cu siguranţă şi afirmă că i-a văzut chipul foarte clar pentru că, fiind convinsă de ceea ce ştie, detaliile exacte ale momentului nu mai contează. I se demonstrează că nu avea cum să vadă figura lui Jane Wilkinson, nu-i aşa? Ei bine, ce mai contează dacă i-a văzut faţa sau nu… Era Jane.</p>
               <p>         Wilkinson. Şi exemplul poate continua cu alte întrebări la care ea ne-a răspuns. Ea ştie. Şi astfel, răspunde la întrebări pe baza a ceea ce ştie şi nu conform modului în care s-au desfăşurat lucrurile. Martorul absolut sigur de ceea ce spune trebuie întotdeauna privit cu suspiciune, dragul meu prieten. Martorul nesigur care nu-şi aminteşte exact se va gândi un minut şi… A! Da, iată cum s-a petrecut… Şi va fi de mii de ori mai de încredere decât celălalt.</p>
               <p>         — Ah! Poirot! Am replicat iritat. Îmi dai peste cap toate ideile mele cu privire la mărturii!</p>
               <p>         — Ca răspuns la întrebarea pe care i-am pus-o în legătură cu a treia căsătorie a lordului Edgware, domni-şoara Carroll a găsit această idee ridicolă, pur şi simplu pentru că nu i-a trecut niciodată prin cap. Nici măcar nu s-a obosit să-şi amintească vreun amănunt nesemnificativ care ar fi putut indica asta. Prin urmare, am ajuns de unde am plecat.</p>
               <p>         — Dacă mă gândesc bine, n-a părut deloc surprinsă când i-ai demonstrat că nu avea cum să vadă chipul lui Jane Wilkinson, am remarcat gânditor.</p>
               <p>         — Deloc. Din această cauză am decis că este una dintre acele persoane cinstite care se înşală asupra faptelor, mai degrabă decât o mincinoasă deliberată. Pentru că nu văd de ce ne-ar fi minţit, decât… Stai, iată o idee!</p>
               <p>         — Ce idee? Am întrebat plin de curiozitate.</p>
               <p>         Dar Poirot clătină din cap.</p>
               <p>         — O idee ce s-a născut în mintea mea. Dar pare impo-sibil… Da, prea imposibil!</p>
               <p>         Şi refuză să spună mai multe.</p>
               <p>         — Se pare că este foarte ataşată de tânăra fată, am observat.</p>
               <p>         — Da. Era foarte hotărâtă să asiste la întrevederea noastră. Hastings, ce părere ai despre onorabila Geraldine Marsh?</p>
               <p>         — Mi-a fost milă de ea…</p>
               <p>         — Ai avut întotdeauna o inimă mare, Hastings. Frumu-seţea nefericită te emoţionează de fiecare dată.</p>
               <p>         — Nu ai simţit acelaşi lucru?</p>
               <p>         Poirot dădu din cap foarte serios.</p>
               <p>         — Ba da. Nu a avut o viaţă prea fericită şi asta şi-a lăsat amprenta pe chipul ei.</p>
               <p>         — În orice caz, am adăugat cu convingere, îţi dai seama acum cât de absurdă a fost sugestia lui Jane Wilkinson… Că ar fi avut vreo legătură cu asasinatul tatălui ei.</p>
               <p>         — Alibiul ei este, fără îndoială, satisfăcător, cu toate că Japp nu m-a informat încă.</p>
               <p>         — Dragul meu Poirot, vrei să insinuezi cumva că, şi după ce ai văzut-o şi ai stat de vorbă cu această fată, nu eşti mulţumit şi ai nevoie de un alibi?</p>
               <p>         — Bunul meu prieten, spune-mi, te rog, care este rezultatul întâlnirii noastre cu ea? Am putut descoperi că a dus o viaţă foarte tristă, a recunoscut că îşi ura tatăl şi că se bucură de moartea lui, şi este foarte preocupată să afle ce ne-a zis ieri-dimineaţă tatăl ei. Şi după toate astea, ai im-presia că un alibi e inutil?</p>
               <p>         — Doar francheţea ei e suficientă pentru a o disculpa, am replicat cu căldură.</p>
               <p>         — Francheţea este una dintre calităţile familiei. Ai văzut cu câtă francheţe şi-a etalat cărţile pe masă noul lord Edgware.</p>
               <p>         — Ai dreptate aici, i-am răspuns şi am zâmbit amintindu-mi momentul. O metodă foarte originală.</p>
               <p>         — Ne-a… Cum se spune? Tăiat craca dinaintea picioa-relor, încuviinţă Poirot.</p>
               <p>         — De sub picioare, l-am corectat eu. Da… Ne-a făcut să ne simţim cam ridicol.</p>
               <p>         — Ce idee ciudată! Poate tu, căci eu nu m-am simţit nici o clipă ridicol şi nici nu cred că am arătat aşa. Dimpotrivă, dragul meu, cred că l-am cam descumpănit.</p>
               <p>         — Oare? Am spus cu îndoială în glas, pentru că nu-mi aminteam să fi remarcat asta.</p>
               <p>         — Da, da. L-am ascultat în tăcere şi când a terminat de vorbit, i-am pus o întrebare despre un subiect cu totul diferit. Şi poate că ai remarcat ce încurcat a fost domnul nostru în momentul ăla. Nu ai observat, Hastings?</p>
               <p>         — Am crezut că oroarea şi stupefacţia sa la aflarea morţii Carlottei Adams au fost adevărate, am replicat. Vei pretinde, bineînţeles, că a jucat teatru.</p>
               <p>         — Greu de ştiut. Dar sunt de acord cu tine că reacţia sa a părut reală.</p>
               <p>         — De ce crezi că ne-a aruncat în faţă toate acele fapte, într-o manieră atât de cinică? Doar pentru a se amuza?</p>
               <p>         — E posibil. Voi, englezii, aveţi un umor foarte ciudat. Dar ar fi putut fi şi pură diplomaţie din partea lui. Faptele disimulate câştigă o importanţă suspectă, pe când cele povestite fără ascunzişuri tind să fie privite cu mai puţină atenţie decât s-ar cuveni.</p>
               <p>         — Te referi la cearta cu unchiul său?</p>
               <p>         — Exact! Ştie că mai devreme sau mai târziu va ieşi la iveală. Şi atunci, se laudă cu ea.</p>
               <p>         — Nu-i aşa de prost pe cât pare!</p>
               <p>         — O! Nu e deloc prost! E îndeajuns de inteligent atunci când are neapărată nevoie. Ştie exact care îi este situaţia şi, aşa cum am mai spus, joacă acum cu cărţile la vedere. Hastings, tu joci bridge. Spune-mi, te rog, când se proce-dează aşa?</p>
               <p>         — Şi tu joci, am observat râzând. Ştii la fel de bine ca şi mine… Când ai toate atuurile în mână şi n-are rost să pierzi timpul şi vrei să treci la mâna următoare.</p>
               <p>         — E adevărat, mon ami. Dar, uneori, mai folosim această metodă şi din alt motiv. Am observat-o de vreo două ori când am jucat cu les dames. Chiardacă are o uşoară îndoială, la dame îşi aruncă senin cărţile, spunând: „Restul e pentru mine”, şi adună cărţile şi le împarte pentru runda următoare. Şi, de cele mai multe ori, ceilalţi jucători sunt de acord, în special dacă sunt mai puţin experimentaţi. Trucul nu e evident, ţine minte. Necesită doar o urmărire atentă a jocului. Pe la jumătatea împărţirii cărţilor pentru runda următoare, unuia dintre jucători îi trece prin minte: „Da, dar ar fi trebuit să câştige şi a patra mână de romb cu mâna moartă, chiar dacă voia sau nu şi, apoi, să iasă cu o treflă mică şi nouarul meu ar fi câştigat mâna”.</p>
               <p>         — Crezi?</p>
               <p>         — Cred, Hastings, că o bravadă excesivă este foarte interesantă. Şi mai cred de asemenea că este timpul să cinăm. Une petite omelette, n9est ce pas? După care, pe la 9, mai vreau să fac încă o vizită.</p>
               <p>         — Unde?</p>
               <p>         — Haide să mâncăm întâi, Hastings. Şi până nu ne vom bea cafeaua, nu vom mai discuta despre acest caz. În timpul mesei, creierul ar trebui concentrat asupra digestiei şi nu asupra altor lucruri.</p>
               <p>         Poirot se ţinu de cuvânt. Am mers într-un mic restau-rant din Soho unde era foarte cunoscut şi unde ni se servi o omletă delicioasă, calcan, pui şi o savarină cu rom, foarte apreciată de Poirot.</p>
               <p>         Apoi, în timp ce ne sorbeam cafeaua, Poirot îmi spuse, cu un zâmbet plin de afecţiune:</p>
               <p>         — Dragul meu prieten, spuse el, îmi eşti mai util decât crezi!</p>
               <p>         Complimentul lui neaşteptat mă lăsă confuz şi plăcut impresionat. Nu-1 mai auzisem niciodată pe Poirot vorbindu-mi astfel şi recunosc că uneori mă simţisem puţin jignit văzând cât de repede îmi critica facultăţile mentale.</p>
               <p>         Chiar dacă era evident faptul că spiritul lui era mai viu ca niciodată, am realizat instantaneu că, probabil, ajunsese să depindă de ajutorul meu mai mult decât şi-ar fi închipuit.</p>
               <p>         — Da, adăugă Poirot pe un ton visător, poate nu înţelegi întotdeauna cum reuşeşti, dar se întâmplă adesea să mă pui pe calea cea bună.</p>
               <p>         Nu puteam să-mi cred urechilor. Am roşit de bucurie.</p>
               <p>         — Zău, Poirot, m-ai făcut fericit. Am învăţat foarte multe în compania ta, fără îndoială.</p>
               <p>         — Mais non, ce n9est pas ça, îmi tăie el avântul clătinând din cap. N-ai învăţat nimic!</p>
               <p>         — O! Am strigat şocat.</p>
               <p>         — Aşa şi trebuie să fie mersul firesc al lucrurilor. Nici o fiinţă umană nu ar trebui să înveţe de la alta. Fiecare individ trebuie să-şi descopere propriile calităţi, fără a le imita pe ale celuilalt. Nu-mi doresc ca tu să ajungi un al doilea şi un inferior Poirot, ci incomparabilul Hastings! Şi eşti incomparabil! În tine găsesc modelul perfect al omului normal.</p>
               <p>         — Cel puţin, bine că nu sunt un anormal!</p>
               <p>         — Nu, nu. Eşti un echilibru perfect şi minunat, raţiunea însăşi! Înţelegi ce înseamnă asta pentru mine? Dacă un criminal se decide să comită un omor, încearcă, mai întâi, să înşele. Şi pe cine încearcă să înşele? Pe cel care repre-zintă – În mintea lui – omul normal. Probabil că nici nu există o astfel de persoană… E mai mult o ipoteză matematică. Dar tu te apropii foarte mult de ea. În unele momente, ai sclipiri de inteligenţă care te ridică peste media inteligenţei, în altele (scuză-mi sinceritatea, dragul meu) atingi uimitoare praguri ale inepţiei. Dar, crede-mă, eşti perfect normal. Şi iată cum mă ajuţi: citesc în tine, ca într-o oglindă, ceea ce asasinul vrea să mă facă să cred. Şi acest lucru mi-e mult mai preţios ca orice alt ajutor.</p>
               <p>         În realitate, nu înţelegeam prea bine. Mi se părea însă că Poirot fusese departe de a-mi adresa un compliment. Dar mi-am corectat imediat impresia.</p>
               <p>         — M-am exprimat prost, încercă el să adauge. Tu ai, dragul meu, un instinct ce-ţi permite să intri în mintea unui criminal* lucru care mie îmi lipseşte cu desăvârşire. Îmi arăţi ceea ce el doreşte să mă facă să cred. Şi ăsta e un talent extraordinar.</p>
               <p>         — Instinct, am rostit gânditor. Da, probabil că posed aşa ceva.</p>
               <p>         M-am uitat la el, aşezat în faţa mea la masă, fumându-şi una dintre minusculele ţigări şi privindu-mă afectuos.</p>
               <p>         — Cher Hastings, murmură el, ţin foarte mult la tine.</p>
               <p>         M-am simţit mulţumit, dar, în acelaşi timp, şi foarte Încurcat, aşa că m-am grăbit să schimb subiectul.</p>
               <p>         — Haide, i-am spus pe un ton oficial, să ne întoarcem la ancheta noastră.</p>
               <p>         — Eh bien?</p>
               <p>         Poirot îşi dădu capul pe spate şi ochii săi mici se îngus-tară. Scoase încet un fum.</p>
               <p>         — Je me pose des questions, adăugă el.</p>
               <p>         — Da? Am replicat nerăbdător.</p>
               <p>         — Şi tu de asemenea, fără îndoială.</p>
               <p>         — Normal, am zis. Şi, rezemându-mă de speteaza scaunului şi privindu-1 concentrat, l-am întrebat repede: Cine 1-a ucis pe lordul Edgware?</p>
               <p>         Poirot se îndreptă şi scutură din cap cu energie.</p>
               <p>         — Nu! Nu! Nu e bine. Asta te întrebi tu? Semeni cu cititorul de romane poliţiste care, încă de la început, ia pe rând fiecare personaj şi îl consideră vinovat fără a avea vreo noimă sau vreun motiv. Odată, recunosc, am fost nevoit să procedez şi eu astfel, într-un caz excepţional despre care îţi voi povesti poate într-una din zilele astea. Mi-a dat ceva de furcă. Dar unde rămăsesem?</p>
               <p>         — La întrebările pe care ţi le pui, i-am răspuns sec.</p>
               <p>         Îmi stătea pe vârful limbii să-i sugerez că, în mintea lui, adevăratul meu scop era să-i ţin companie şi să aibă cui se lăuda, dar m-am abţinut. Dacă voia să mă instruiască, fie, n-avea decât!</p>
               <p>         — Haide, i-am spus, să le auzim!</p>
               <p>         Vanitatea lui fu perfect satisfăcută, astfel că se sprijini de speteaza scaunului şi îşi reluă atitudinea dinainte.</p>
               <p>         — Prima întrebare despre care am discutat deja a fost: De ce şi-a schimbat părerea lordul Edgware cu privire la divorţ? Întrevăd aici una sau două explicaţii, din care pe una o cunoşti.</p>
               <p>         Cea de-a doua întrebare pe care mi-o pun: Ce s-a în-tâmplat cuscrisoarea? Cine avea interesul ca soţii Edgware să rămână căsătoriţi?</p>
               <p>         A treia întrebare: Ce însemna expresia pe care ai văzut-o pe chipul său ieri-dimineaţă, când părăseam biblioteca? Ai vreo sugestie, Hastings?</p>
               <p>         — Nu, şi am scuturat din cap. Nu-mi pot închipui ce ar putea însemna.</p>
               <p>         — Eşti sigur că n-a fost doar rodul imaginaţiei tale? Uneori, dragul meu Hastings, imaginaţia ta este un peu vif.</p>
               <p>         — Nu, nu. Sunt sigur că nu m-am înşelat.</p>
               <p>         — Bine. Asta rămâne de explicat. A patra întrebare priveşte ochelarii. Nici Jane Wilkinson şi nici Carlotta Adams nu poartă ochelari. Atunci ce căutau aceştia în geanta Carlottei Adams?</p>
               <p>         Şi ajungem la a cincea întrebare: De ce a telefonat cineva ca să afle dacă Jane Wilkinson era la Chiswick, şi care-i este identitatea?</p>
               <p>         Iată, prietene, întrebările care nu-mi dau pace. Dacă aş putea să le găsesc răspuns, m-aş simţi mai fericit. Dacă aş putea măcar emite o teorie care m-ar ajuta să le explic satisfăcător, amorul meu propriu nu s-ar mai simţi atât de şifonat.</p>
               <p>         — Ar mai exista şi altele, am spus.</p>
               <p>         — Cum ar fi?</p>
               <p>         — Cine a îndemnat-o pe Carlotta să joace această păcăleală? Unde se afla ea înainte şi după 10 seara? Cine e acest misterios „D” care i-a oferit cutia aurită?</p>
               <p>         — Întrebările tale sunt evidente şi nu au pic de subti-litate. Sunt pur şi simplu lucruri pe care nu le cunoaştem, întrebări faptice. E posibil să le aflăm răspunsul cât de curând. Pe când, întrebările mele, mon ami, sunt de ordin psihologic. Micile celule cenuşii ale creierului…</p>
               <p>         Am simţit că trebuie să-1 opresc cu orice preţ. Nu mai aveam răbdarea necesară de a-1 mai asculta încă o dată vorbind despre celulele lui cenuşii.</p>
               <p>         — Poirot, 1-a întrerupt brusc, vorbeai de o vizită în seara asta?</p>
               <p>         Poirot se uită la ceas.</p>
               <p>         — E adevărat, replică el. Voi telefona să văd dacă ne poate primi. Se îndepărtă şi reveni după câteva minute. Totul e bine, îmi spuse. Însoţeşte-mă!</p>
               <p>         — Unde mergem?</p>
               <p>         — La Sir Montagu Corner, la Chiswick. Aş dori să ştiu mai multe despre telefonul primit de Jane Wilkinson.</p>
            </div>
            <div type="div2" rend="P11">
               <head>         Capitolul 15<lb/>         Sir Montagu Corner.</head>
               <p>         Era aproape 10 când am ajuns la Sir Montagu Corner, la Chiswick, pe malul Tamisei. Casa, magnifică, trona în mijlocul unui parc. Am fost introduşi într-un minunat hol în lambriuri. La dreapta noastră, am zărit, printr-o uşă deschisă, sufrageria, cu o masă lungă luminată de lumânări.</p>
               <p>         — Vă rog să mă urmaţi, ne spuse majordomul şi ne conduse la primul etaj, pe o scară spaţioasă, într-o încăpere lungă, cu vedere spre Tamisa. Domnul Hercule Poirot, anunţă el pompos.</p>
               <p>         Era o cameră cu proporţii minunate, ce-ţi amintea de vremurile de odinioară, graţie lămpilor îngrijit voalate, într-un colţ, în faţa unei ferestre deschise, patru persoane erau aşezate în jurul unei mese de bridge. La intrarea noastră, una dintre persoane se ridică şi se îndreptă spre noi.</p>
               <p>         — Sunt foarte încântat să vă cunosc, domnule Poirot.</p>
               <p>         L-am studiat cu interes pe Sir Montagu Corner. Avea o figură tipic evreiască, cu ochi mici, negri, sclipitori şi inteligenţi, şi o meşă aranjată cu grijă. Avea cel mult 1,70 m, iar manierele sale lăsau să se întrevadă o oarecare afectare.</p>
               <p>         — Daţi-mi voie să vi-i prezint pe prietenii mei: domnul şi doamna Widburn.</p>
               <p>         — Ne cunoaştem deja, anunţă doamna Widburn veselă.</p>
               <p>         — Şi domnul Ross.</p>
               <p>         Ross era un tânăr de vreo douăzeci şi doi de ani, cu o figură plăcută şi părul bălai.</p>
               <p>         — Vă deranjez de la joc. Mii de scuze, zise Poirot.</p>
               <p>         — Nici o problemă. Încă nu am început. Doar ce împărţeam cărţile. Vă rog să luaţi o cafea, domnule Poirot.</p>
               <p>         Poirot refuză, dar acceptă un pahar cu coniac vechi, care ne fu adus în nişte cupe imense.</p>
               <p>         În timp ce ne sorbeam coniacul, Sir Montagu se puse pe povestit.</p>
               <p>         Ne vorbi de stampele japoneze, de lacurile chinezeşti, de covoarele persane, de impresioniştii francezi, de muzica modernă şi de teoriile lui Einstein.</p>
               <p>         Când isprăvi, se rezemă în fotoliu şi ne privi încântat. Se vedea că era mândru de reprezentaţia sa şi, în lumina slabă, arăta ca un duh din timpuri medievale. În jurul nostru, camera era înţesată de exemple deosebite ale artei şi culturii.</p>
               <p>         — Şi acum, Sir Montagu, îi spuse Poirot, nu vreau să abuzez de ospitalitatea dumneavoastră, astfel că voi trece direct la obiectul vizitei mele.</p>
               <p>         Sir Montagu flutură din mâna care semăna curios cu o gheară.</p>
               <p>         — Nu e nici o grabă. Timpul este infinit.</p>
               <p>         — În această casă ai întotdeauna senzaţia asta, suspină doamnaWidburn. E atât de minunată!</p>
               <p>         — N-aş trăi la Londra nici pentru un milion de lire sterline! Declară Sir Montagu. Aici, putem respira at-mosfera timpurilor trecute pe care… Vai! Am uitat-o în vremurile noastre agitate.</p>
               <p>         Un gând diabolic îmi trecu deodată prin minte că, dacă cineva i-ar fi oferit lui Sir Montagu un milion de lire sterline, ar fi renunţat într-o clipită la liniştea vremurilor de altădată, dar m-am străduit să-mi reprim astfel de sentimente neortodoxe.</p>
               <p>         — Ce reprezintă banii până la urmă? Murmură doamna Widburn.</p>
               <p>         — A! Rosti domnul Widburn gânditor, în timp ce zdrăngăni absent câteva monede aflate în buzunarul pantalonului.</p>
               <p>         — Charles, îl apostrofă doamna Widburn cu reproş.</p>
               <p>         — Scuză-mă, draga mea, îi replică domnul Widburn şi se opri.</p>
               <p>         — Să vorbeşti despre o crimă într-o astfel de ambianţă, mi se pare de neiertat, începu Poirot.</p>
               <p>         — Nu chiar, zise Sir Montagu fluturând graţios din mână. O crimă poate fi o operă de artă, iar un detectiv, un artist. Bineînţeles, nu mă refer la poliţişti. Astăzi, a fost aici un inspector. Curios tip! Vă puteţi imagina că n-a auzit niciodată de Benvenuto Cellini?</p>
               <p>         — A venit să se informeze despre Jane Wilkinson? Întrebă plină de curiozitate doamna Wildburn.</p>
               <p>         — Doamna a avut un mare noroc că s-a aflat ieri-seară aici, spuse Poirot.</p>
               <p>         — Aşa s-ar zice, răspunse Sir Montagu. Am invitat-o aici ştiind că este o femeie frumoasă şi talentată şi sperând că o pot ajuta cumva. Se gândea să preia conducerea unui teatru. Dar se pare că am fost destinat să-i fiu de folos în cu totul altă direcţie.</p>
               <p>         — Jane e născută sub o stea norocoasă, zise doamna Wildburn. Voia de mult să scape de Edgware şi iată că cineva i-a făcut un serviciu şi a salvat-o de probleme. Se va recăsători acum cu tânărul duce de Merton. Toată lumea vorbeşte despre asta. Mama lui e înnebunită de idee.</p>
               <p>         — Mi-a lăsat o impresie foarte bună, observă Sir Montagu. A emis câteva păreri foarte inteligente despre arta greacă.</p>
               <p>         Am zâmbit, încercând să mi-o imaginez pe Jane răspunzând cu vocea ei minunată şi răguşită, cu „da” şi „nu” şi „e nemaipomenit”. Sir Montagu era tipul de per-soană care considera că inteligenţa se caracterizează prin cât de bine ştii să asculţi, cu atenţia potrivită la propriile lui remarci.</p>
               <p>         — Edgware era un individ tare bizar, orice s-ar zice, comentă Widburn. Aş îndrăzni să afirm că avea ceva duşmani.</p>
               <p>         — E adevărat, domnule Poirot, că cineva i-a înfipt un briceag în ceafă? Întrebă doamna Widburn.</p>
               <p>         — Foarte adevărat, doamnă. Lovitura a fost dată cu o siguranţă şi o precizie aproape ştiinţifice.</p>
               <p>         — Nu mă pot abţine să nu vă observ plăcerea artistică, domnule Poirot, spuse Sir Montagu.</p>
               <p>         — Acum, îi întrerupse Poirot, să ne întoarcem la obiectul vizitei mele.Lady Edgware a fost chemată la telefon în timpul mesei. Aş vrea să strâng câteva informaţii cu privire la acest subiect. Îmi permiteţi să vă interoghez personalul de serviciu?</p>
               <p>         — Bineînţeles. Bineînţeles. Ross, sună, te rog.</p>
               <p>         Majordomul apăru imediat. Era un bărbat înalt, de vârstă mijlocie, cu o alură aproape clerică.</p>
               <p>         Sir Montagu îi explică atunci ceea ce se aştepta de la el. Majordomul se întoarse spre Poirot şi îi acordă întreaga sa atenţie.</p>
               <p>         — Cine a răspuns la telefon? Întrebă Poirot.</p>
               <p>         — Chiar eu, domnule. Telefonul se află într-o firidă, cum ieşi din hol.</p>
               <p>         — Persoana care a sunat a cerut să vorbească cu Lady Edgware sau cu Jane Wilkinson?</p>
               <p>         — Cu Lady Edgware, domnule.</p>
               <p>         — Ce a spus exact?</p>
               <p>         Servitorul se gândi un moment.</p>
               <p>         — Atât cât pot să-mi amintesc, domnule, eu am spus: „Alo!” Apoi, o voce m-a întrebat dacă e Chiswick 43434. Am răspuns „Da”. Am fost rugat să aştept. O altă voce a întrebat de asemenea dacă e Chiswick 43434, şi la răs-punsul meu afirmativ, a adăugat: „Lady Edgware e acolo?” Am spus că Lady Edgware se afla într-adevăr aici la cină. Vocea a reluat: „Aş vrea să-i vorbesc, dacă se poate”. Am mers s-o informez să vină la telefon. Ea s-a ridicat şi am condus-o la aparat.</p>
               <p>         — Şi apoi?</p>
               <p>         — Doamna a luat receptorul şi a spus: „Alo! Cu cine vorbesc?” Apoi, după câteva momente: „Chiar ea. Lady Edgware la aparat”. Începusem să mă îndepărtez când doamna m-a chemat şi mi-a spus că legătura s-a întrerupt. A mai precizat că interlocutorul ei izbucnise în râs şi că închisese. M-a întrebat dacă şi-a dat vreun nume. I-am răspuns că nu. Iată tot ce s-a întâmplat, domnule.</p>
               <p>         Poirot se încruntă.</p>
               <p>         — Credeţi că telefonul are vreo legătură cu asasinatul, domnule Poirot? Întrebă doamna Widburn.</p>
               <p>         — Imposibil de afirmat cu siguranţă, madame. Este doar o coincidenţă curioasă.</p>
               <p>         — Oamenii mai sună uneori pentru glume de genul acesta. Mi s-a întâmplat chiar mie.</p>
               <p>         — C'est toujours possible, madame. Poirot i se adresă din nou majordomului: Era o voce de bărbat sau de femeie?</p>
               <p>         — Cred că o voce feminină, domnule.</p>
               <p>         — Ce fel de voce… Joasă sau ascuţită?</p>
               <p>         — Joasă, domnule. Rară şi foarte distinctă. Făcu o pau-ză. Se poate să mă înşel, dar s-ar putea spune că era o persoană străină pentru că r-urile erau foarte sonore.</p>
               <p>         — Era probabil vreun scoţian, Donald, zise doamna Widburn zâmbind către Ross.</p>
               <p>         Ross izbucni în râs.</p>
               <p>         — Nu sunt eu vinovatul. Eram aici la masă.</p>
               <p>         Poirot îi vorbi din nou majordomului:</p>
               <p>         — Crezi că ai recunoaşte vocea dacă ai auzi-o din nou? Întrebă el.</p>
               <p>         Majordomul ezită.</p>
               <p>         — N-aş putea să afirm asta, domnule. E posibil. Cred că da.</p>
               <p>         — Mulţumesc, prietene.</p>
               <p>         — Mulţumesc, domnule.</p>
               <p>         Majordomul înclină discret din cap şi se retrase, păstrându-şi ţinuta demnă.</p>
               <p>         Sir Montagu Corner continuă să se comporte foarte prietenos şi să-şi joace rolul de gazdă şi insistă să rămânem pentru a juca o partidă de bridge. M-am scuzat… Mizele erau mai mari decât mi-ar fi convenit. Tânărul Ross păru uşurat că cineva îi putea lua locul şi amândoi am stat şi am privit jocul. Seara se încheie cu un câştig considerabil pentru Poirot şi Sir Montagu.</p>
               <p>         Mulţumindu-i gazdei noastre, am plecat. Ross decise să ne însoţească.</p>
               <p>         — Ce omuleţ ciudat! Comentă Poirot în timp ce ne îndepărtam.</p>
               <p>         Noaptea era splendidă, aşa că ne-am hotărât să ne plimbăm puţin până să găsim un taxi, în loc să telefonăm pentru unul.</p>
               <p>         — Da, un omuleţ ciudat, repetă Poirot.</p>
               <p>         — Un omuleţ foarte bogat, răspunse Ross cu convingere.</p>
               <p>         — Presupun că da.</p>
               <p>         — Se pare că este interesat de persoana mea, zise Ross. Şi sper ca acest capriciu să dureze cât mai mult. Cu influenţa unui asemenea om, poţi să-ţi croieşti un drum în viaţă.</p>
               <p>         — Sunteţi actor, domnule Ross?</p>
               <p>         Ross răspunse afirmativ. Păru puţin deranjat că nu i-am recunoscut numele. Tocmai obţinuse un mare succes într-o oarecare dramă sumbră, tradusă din rusă.</p>
               <p>         Când eu şi Poirot am reuşit să-i liniştim orgoliul, Poirot îl întrebă pe un ton neutru:</p>
               <p>         — Fără îndoială că o cunoşteaţi pe Carlotta Adams?</p>
               <p>         — Nu. Am aflat de moartea ei din ziarele de astă-seară. O doză puternică de cine ştie ce medicament. Idiot obicei şi-au mai format actriţele astea tinere!</p>
               <p>         — Da, e foarte trist. Era, de asemenea, şi foarte talentată.</p>
               <p>         — Probabil.</p>
               <p>         Răspunsul lui purtă marca acelui dezinteres carac-teristic pe care-1 arată orice artist cu privire la perfor-manţele altuia.</p>
               <p>         — Aţi văzut-o vreodată jucând?</p>
               <p>         — Nu. Genul ei de reprezentaţie nu-mi place deloc. Publicul e încântat pe moment, dar nu cred că o să dureze.</p>
               <p>         — A! Făcu Poirot. Iată un taxi.</p>
               <p>         Îi făcu semn şoferului cu bastonul.</p>
               <p>         — Eu cred că mă voi mai plimba puţin, anunţă Ross. Voi lua un metrou de la Hammersmith direct spre casă. Spunând acestea, izbucni dintr-odată într-un râs nervos. Ciudat lucru! Spuse el. Dineul de ieri-seară.</p>
               <p>         — Poftim?</p>
               <p>         — Eram treisprezece la masă. Un invitat a renunţat în ultimul moment şi n-am observat numărul nostru decât spre sfârşitul mesei.</p>
               <p>         — Şi cine s-a ridicat primul de la masă? L-am întrebat. Din nou, avu un mic râs ciudat.</p>
               <p>         — Eu, răspunse.</p>
            </div>
            <div type="div2" rend="P11">
               <head>         Capitolul 16<lb/>         Discuţii.</head>
               <p>         Sosiţi la hotel, l-am găsit pe Japp care ne aştepta.</p>
               <p>         — M-am gândit să vă fac o vizită scurtă şi să vorbim puţin înainte de a încheia ziua, domnule Poirot, ne spuse el vesel.</p>
               <p>         — Eh bien, bunul meu prieten, cum merge?</p>
               <p>         — Nu foarte bine, dacă chiar vreţi să ştiţi. Şi asta e sigur. Părea tulburat. Mă puteţi ajuta cu ceva, domnule Poirot?</p>
               <p>         — Ei bine, aş avea vreo idee sau chiar două pe care aş dori să ţi le prezint, zise Poirot.</p>
               <p>         — Dumneata şi ideile dumitale! În unele privinţe, ştiţi foarte bine, sunteţi o pacoste. Nu că n-aş vrea să le aud. Dimpotrivă. Întotdeauna a ieşit ceva bun din căpşorul ăla cu formă ciudată al dumitale.</p>
               <p>         Poirot îi primi complimentul puţin cam rece.</p>
               <p>         — Aveţi vreo idee despre apariţia aceleiaşi femei în două locuri diferite? Iată despre ce aş dori să aud, domnule Poirot! Ce părere aveţi? Cine era cealaltă femeie?</p>
               <p>         — Este exact subiectul despre care voiam şi eu să îţi vorbesc, îi răspunse Poirot, şi apoi îl întrebă dacă auzise vreodată despre Carlotta Adams.</p>
               <p>         — Numele mi se pare cunoscut, dar n-aş putea spune sigur de unde.</p>
               <p>         Poirot îi explica despre cine era vorba.</p>
               <p>         — Ea! O actriţă care face imitaţii reuşite pe scenă! Dar ce oare v-a făcut să vă gândiţi la ea? Ce legătură are ea cu toată povestea asta?</p>
               <p>         Poirot îi dădu detalii privind propria noastră investi-gaţie şi îi prezentă concluziile la care ajunseserăm.</p>
               <p>         — Dumnezeule, este posibil să aveţi dreptate. Hainele, pălăria, mănuşile etc. Şi peruca blondă. Da, trebuie că aşa s-a întâmplat. Domnule Poirot, sunteţi nemaipomenit! Aţi făcut o treabă excelentă! Totuşi, nu cred că aveţi prea multe dovezi care să susţină ipoteza că a fost folosită şi apoi suprimată. Pare un pic cam exagerat. Trebuie să recunosc că nu vă împărtăşesc părerea. Teoria dumneavoastră este cam fantastică, după părerea mea, şi am mai multă experienţă decât dumneavoastră în astfel de treburi. Nu cred în povestea asta cu răufăcătorul din spatele cortinei. Carlotta Adams e vinovată de asasinat, nici o îndoială în această privinţă. A mers la lordul Edgware din propriile motive… Şantaj, probabil, gândindu-se că va primi banii ceruţi. Au avut o ceartă. El s-a enervat, ea s-a enervat şi 1-a omorât. Odată întoarsă acasă, a realizat ce a făcut şi a apucat-o disperarea. Nu a intenţionat să-1 omoare. Şi cred că a luat o doză puternică de veronal gândindu-se că este calea cea mai uşoară de a se salva.</p>
               <p>         — Credezi că explicaţia asta justifică toate faptele?</p>
               <p>         — Bineînţeles. Normal că mai există încă detalii pe care nu le ştim, dar este o ipoteză bună pentru a continua ancheta. Cealaltă explicaţie ar fi că păcăleala şi crima nu au nici o legătură una cu alta, ci este vorba doar de ocoin-cidenţă nenorocită.</p>
               <p>         Poirot nu împărtăşea aceeaşi părere, o ştiam. Totuşi, răspunse, fără a se implica:</p>
               <p>         — Mais oui, c 'est possible.</p>
               <p>         — Sau, iată, ce părere aveţi despre asta? Farsa a fost inocentă, doar că altcineva a aflat despre asta şi s-a gândit că i-ar putea servi interesele. Nu e o idee rea. Făcu o pauză şi apoi reluă: Dar, eu, personal, prefer prima explicaţie. Raporturile dintre lord şi tânăra actriţă le vom afla noi mai devreme sau mai târziu.</p>
               <p>         Poirot îi vorbi despre scrisoarea trimisă de Carlotta Adams surorii sale din America, iar Japp opină că această epistolă ar putea fi de un real ajutor.</p>
               <p>         — Mă voi ocupa de asta imediat, spuse, notându-şi în agendă. Înclin să cred din ce în ce mai mult că ea a fost criminala, pentru că oricât m-aş chinui, nu mă pot gândi la nimeni altcineva, continuă el, punând agenda în buzunar. Căpitanul Marsh, acum actualul lord, are un motiv greu de ignorat şi o reputaţie destul de proastă. Încăpăţânat şi nu foarte scrupulos când vine vorba de bani. Mai mult, a avut o ceartă cu unchiul său ieri-dimineaţă. Mi-a spus-o chiar el şi recunosc că mi-a cam luat din avânt. Da, ar putea fi suspectat, dar are un alibi pentru ieri-seară. A fost la operă cu nişte evrei bogaţi, Dortheimer, în Grosvenor Square. Am verificat şi se confirmă. A cinat cu ei înainte de operă, apoi au mers la spectacol şi după aceea s-au dus la supeu la restaurantul Sobranis. Iată.</p>
               <p>         — Şi domnişoara?</p>
               <p>         — Vreţi să spuneţi, fiica lordului Edgware? Ea, de asemenea, era plecată. A luat masa cu nişte indivizi pe nume Carthew West, care au condus-o la operă şi apoi acasă, pe la douăsprezece fără un sfert. Şi asta o scoate din calcul. Secretara lordului Edgware pare în regulă, o femeie cinstită şi eficientă. Şi mai e majordomul. Nu pot să afirm că-mi place prea mult. Nu e normal ca un bărbat să arate atât de bine. Şi ceva scârţâie referitor la modul în care a intrat în serviciul lordului Edgware. Încă mai verific informaţiile despre el, dar nu văd ce motiv ar fi avut să-şi omoare stăpânul.</p>
               <p>         — N-a mai apărut nici o noutate?</p>
               <p>         — Ba da, una sau două. E destul de greu să le cântăreşti importanţa. Mai întâi, cheia lordului Edgware lipseşte.</p>
               <p>         — Cheia de la uşa de la intrare?</p>
               <p>         — Da.</p>
               <p>         — Asta pare interesant, fără îndoială.</p>
               <p>         — Cum v-am spus, poate însemna multe sau nimic. Depinde. Ce mi se pare mie mult mai important e faptul că lordul Edgware a încasat un cec ieri, nu o sumă mare, doar o sută de lire. A cerut banii în bancnote franţuzeşti. E şi motivul pentru care a scos banii, datorită plecării sale la Paris. Ei bine, această sumă a dispărut.</p>
               <p>         — Cine v-a spus?</p>
               <p>         — Domnişoara Carroll. Chiar ea a încasat cecul şi a luat banii, şi a menţionat acest lucru. Apoi am descoperit că banii nu mai erau.</p>
               <p>         — Unde se aflau ieri-seară?</p>
               <p>         — Domnişoara Carroll nu ştie. I-a dat lordului Edgware, ieri, pe la trei şi jumătate, într-un plic de bancă. În acel moment, el se afla în bibliotecă. A luat plicul şi 1-a aşezat pe masă, lângă el.</p>
               <p>         — Asta complică lucrurile, explică Poirot.</p>
               <p>         — Sau le simplifică. Apropo… Rana…</p>
               <p>         — Da?</p>
               <p>         — Doctorul nu crede că a fost făcută cu un briceag oarecare. Ceva asemănător, dar cu o formă diferită şi lama foarte ascuţită.</p>
               <p>         — Nu un brici?</p>
               <p>         — Nu, nu. Mult mai mic.</p>
               <p>         Poirot avu un aer gânditor.</p>
               <p>         — Noul lord Edgware, reluă Japp, insistă în gluma sa, care nu e prea nostimă. Se amuză cam mult de faptul că e bănuit de omor. Şi a avut şi grijă să ne facă să-1 suspectăm. Nu-i cam ciudat?</p>
               <p>         — Ar putea fi un simplu gest inteligent.</p>
               <p>         — Mai mult o conştiinţă încărcată. Moartea unchiului său e providenţială pentru el. Apropo, s-a şi instalat în casă.</p>
               <p>         — Unde locuia înainte?</p>
               <p>         — În Martin Street, Saint George's Road. Nu e un cartier prea grozav.</p>
               <p>         — Ar fi bine să notezi asta, Hastings.</p>
               <p>         Aşa am şi făcut, cu toate că m-am întrebat puţin de ce. Dacă Ronald se mutase în Regent Gate, de ce am fi avut nevoie de adresa dinainte?</p>
               <p>         — După părerea mea, domnişoara Adams e vinovată, zise Japp ridicându-se. Aţi făcut o treabă excelentă, domnule Poirot, că aţi descoperit asta. Dar, bineînţeles, e din cauză că sunteţi un om umblat pe la teatre şi obişnuit să se distreze. Astfel, sunt lucruri pe care dumneavoastră le vedeţi şi care mie nici nu-mi trec prin minte. Păcat că nu avem şi un motiv evident care ar fi îndreptat-o pe această femeie spre crimă, dar puţin efort detectivist din partea noastră va aduce lumină şi în treaba asta, fără îndoială.</p>
               <p>         — Mai există o persoană care avea un motiv temeinic, dar înspre care nici măcar nu ţi-ai îndreptat atenţia, remarcă Poirot.</p>
               <p>         — Cine anume?</p>
               <p>         — Domnul care, după cum se zvoneşte, ar vrea s-o ia de soţie pe nevasta lordului Edgware. Mă refer la ducele de Merton.</p>
               <p>         — Da, presupun cà ar avea un motiv, spuse Japp, râzând. Dar un om de valoarea sa nu poate să se coboare la a comite un asasinat. Şi, în orice caz, el e la Paris.</p>
               <p>         — Aşadar, nu îl consideri un suspect plauzibil?</p>
               <p>         — Dar dumneavoastră, domnule Poirot?</p>
               <p>         Şi amuzându-se pe absurditatea unei asemenea idei, Japp ne părăsi.</p>
            </div>
            <div type="div2" rend="P11">
               <head>         Capitolul 17<lb/>         Majordomul.</head>
               <p>         A doua zi fu una de oarecare odihnă pentru noi şi de activitate intensă pentru Japp, care veni să ne vadă pe la ora ceaiului.</p>
               <p>         Era roşu la faţă şi părea furios.</p>
               <p>         — Am făcut o tâmpenie.</p>
               <p>         — Imposibil, dragul meu, încercă Poirot să-1 liniştească.</p>
               <p>         — Ba da, din păcate. L-am lăsat pe acest… (cuvântul rostit de el nu se cade să-1 reproducem) de valet să-mi scape printre degete.</p>
               <p>         — A dispărut?</p>
               <p>         — Da. Şi-a luat tălpăşiţa. Şi ce mă face să-mi dau palme ca unui idiot este că nu l-am suspectat nici măcar o clipă.</p>
               <p>         — Calmează-te… Te rog, calmează-te.</p>
               <p>         — Uşor de zis. N-aţi fi atât de calm dacă vi s-ar fi tras un perdaf cum am primit eu la sediul central. O! Canalia! Nu este prima oară când se întâmplă aşa ceva. E un expert!</p>
               <p>         Japp îşi şterse fruntea asudată şi luă un aer cam amărât. Poirot încercă să-1 compătimească, dar nu reuşi decât să scoată nişte sunete asemănătoare cu cele făcute de găină când se ouă. Familiarizat cu caracterul englezilor, am umplut un pahar cu whisky şi sifon pentru inspector şi i l-am dat. Imediat se însenină la faţă.</p>
               <p>         — Ei bine, zise el, asta nu-i de refuzat.</p>
               <p>         Bău şi continuă să vorbească pe un ton mai vesel:</p>
               <p>         — Nu sunt sigur nici acum că el este ucigaşul. Fără îndoială, fuga lui este suspectă, dar poate fi explicată şi altfel. Vedeţi, ajunsesem prea aproape de el. Se pare că frecventa câteva cluburi de noapte de cea mai proastă reputaţie. Nimic din ceea ce aţi mai întâlnit până acum, ci un anturaj mult mai periculos şi căutat. Pe scurt, tipul e o adevărată canalie.</p>
               <p>         — Tout de même, dar asta nu înseamnă neapărat că el este ucigaşul, replică Poirot.</p>
               <p>         — Aveţi dreptate! Poate să fi fost implicat în vreo afacere necurată, dar nu neapărat crimă. Nu, sunt din ce în ce mai mult convins că domnişoara Adams e vinovată, chiar dacă nu am nici o dovadă încă. Astăzi, am trimis oameni să-i percheziţioneze apartamentul, dar n-au descoperit nimic util. Era destul de şireată. Nu păstra corespondenţa, în afară de câteva scrisori de afaceri privind acorduri financiare, toate aranjate în ordine, şi două scrisori de la Washington, de la sora sa. Totul normal şi la vedere. Câteva piese de bijuterie valoroase, de modă veche, nimic nou şi costisitor. Nu ţinea un jurnal. Paşaportul şi carnetul de cecuri nu arată nimic ieşit din comun. Drace, fata asta pare să nu fi avut deloc o viaţă privată!</p>
               <p>         — Era foarte discretă, spuse Poirot gânditor. Pentru noi e regretabil.</p>
               <p>         — Am vorbit cu femeia care a servit-o. N-am scos nimic de la ea. Amvăzut-o şi pe tânăra patroană a unui magazin de pălării şi care, se pare, era una dintre prietenele ei.</p>
               <p>         — A! Şi ce părere ai despre domnişoara Driver?</p>
               <p>         — E o persoană de o inteligenţă foarte vie. Din neferi-cire, nu mi-a fost de nici un ajutor! Nu că nu m-aş fi aşteptat la asta. În toate cazurile de dispariţii ale unor tinere fete, pe care le-am investigat personal, familia şi prietenii lor au spus de fiecare dată aceeaşi placă. „Era inteligentă şi devotată şi nu ştiu să fi fost ataşată de vreun bărbat în mod deosebit.” Şi niciodată nu se dovedeşte a fi adevărat. Nici măcar nu este normal. Tinerele fete ar trebui să aibă prieteni de sex opus. Dacă nu e aşa înseamnă că este ceva în neregulă cu ele. Loialitatea idioată a anturajului şi a familiei face ca viaţa unui detectiv să devină foarte dificilă.</p>
               <p>         Făcu o pauză să-şi tragă răsuflarea şi am profitat de ocazie să-i reumplu paharul.</p>
               <p>         — Îţi mulţumesc, capitane Hastings, nu refuz un asemenea tratament. În sfârşit, iată-mă forţat să scotocesc în cele mai mici cotloane. Domnişoara Adams a cinat şi a dansat cu vreo duzină de tineri, dar nu a dat semne că ar fi ataşată de vreunul în defavoarea celorlalţi. Unul dintre ei era actualul lord Edgware, apoi domnul Bryan Martin, vedeta de cinema, şi încă o jumătate de duzină… Dar nimeni în special. Ideea dumneavoastră, domnule Poirot, că altcineva ar fi în spatele acestei poveşti este complet greşită. Eu sunt convins că a jucat pe cont propriu şi, în prezent, mă interesează să găsesc legătura dintre ea şi victimă, pentru că trebuie să fie una. Cred că va trebui să mă duc la Paris, pentru că „Paris” era înscris pe cutiuţa aurită şi defunctul lord a mers de multe ori acolo toamna trecută pentru a asista la licitaţii de artă şi a cumpăra bizarerii, conform spuselor domnişoarei Carroll. Da, trebuie să merg la Paris. Ancheta oficială va fi mâine. O voi amâna, bineînţeles, şi mă voi îmbarca pe vaporul de mâine după-amiază.</p>
               <p>         — Eşti plin de energie debordantă, Japp. Mă uimeşti.</p>
               <p>         — Da. În schimb, dumneavoastră leneviţi. Nu faceţi altceva decât să staţi aici şi să gândiţi… Să vă folosiţi micile celule cenuşii, cum spuneţi dumneavoastră. Şi la ce bun?!</p>
               <p>         Trebuie să te duci în mijlocul lucrurilor, pentru că ele nu vor veni la tine!</p>
               <p>         Mica servitoare deschise uşa şi anunţă:</p>
               <p>         — Domnul Bryan Martin, domnule. Sunteţi ocupat sau îl puteţi primi?</p>
               <p>         — Eu vă părăsesc, domnule Poirot, zise Japp, pregătindu-se de plecare. Toate stelele de cinema par să vină să vă ceară sfatul.</p>
               <p>         Poirot ridică din umeri încercând să arate modest şi Japp râse.</p>
               <p>         — Trebuie să fiţi deja milionar acum, domnule Poirot. Ce faceţi cu banii? Îi economisiţi?</p>
               <p>         — Fiţi sigur că îi folosesc cu chibzuială. Şi pentru că vorbim despre împărţirea banilor, cum şi-a distribuit averea lordul Edgware?</p>
               <p>         — A lăsat fiicei proprietăţile ce nu ţineau de titlu, cinci sute de lire domnişoarei Carroll, şi asta-i tot. Nici o altă moştenire. Un testament dintre cele mai simple, după cum vedeţi.</p>
               <p>         — Şi când a fost întocmit?</p>
               <p>         — După plecarea soţiei sale… Acum vreo doi ani şi ceva. Apropo, o exclude în mod expres din moştenire.</p>
               <p>         — O natură răzbunătoare! Murmură Poirot mai mult pentru sine.</p>
               <p>         Cu un,Pe curând!” vesel, Japp ne părăsi.</p>
               <p>         Bryan Martin intră. Îmbrăcat de o manieră impecabilă, arăta foarte bine, doar că îmi dădu impresia că e mai degrabă istovit decât vesel.</p>
               <p>         — Mă tem că nu vă aduc nici o noutate, domnule Poirot, zise el pe un ton de scuze. Şi, după toate acestea, am abuzat şi de timpul dumneavoastră degeaba.</p>
               <p>         — En vérité?</p>
               <p>         — Da. M-am întâlnit cu doamna despre care v-am vorbit. Am rugat-o, chiar m-am certat cu ea, dar fără nici un rezultat. Refuză categoric de a vă face părtaş la secretul nostru. Şi, în acest caz, mă tem că trebuie să lăsăm totul baltă. Regret nespus că v-am deranjat…</p>
               <p>         — Nu face nimic, replică Poirot pe neaşteptate. Mă aşteptam la asta.</p>
               <p>         — Poftim? Făcu actorul surprins. Ştiaţi, deci? Întrebă el încurcat.</p>
               <p>         — Mais oui. Încă de când aţi dorit să cereţi acordul prietenei dumneavoastră puteam să vă spun că acesta va fi rezultatul.</p>
               <p>         — Aşadar, aveţi vreo teorie?</p>
               <p>         — Domnule Martin, un detectiv are întotdeauna o teorie formată în minte. E ceea ce se aşteaptă de la el. Însă eu, de obicei, nu o numesc teorie, ci mai degrabă, o idee. Aceasta este prima etapă.</p>
               <p>         — Şi a doua etapă?</p>
               <p>         — Dacă ideea se dovedeşte corectă, atunci ştiu! Este foarte simplu, după cum vedeţi.</p>
               <p>         — Aş dori totuşi să-mi împărtăşiţi teoria… Sau ideea dumneavoastră.</p>
               <p>         Poirot clătină încet din cap.</p>
               <p>         — Iată o altă regulă: un detectiv trebuie să ştie să tacă.</p>
               <p>         — Nu puteţi nici măcar să-mi daţi o sugestie?</p>
               <p>         — Nu. Vă voi spune doar că mi-am format o părere din momentul în care mi-aţi vorbit despre bărbatul cu dintele de aur.</p>
               <p>         Bryan Martin îl privi surprins.</p>
               <p>         — Mă uimiţi din ce în ce mai mult, declară el. Unde vreţi să ajungeţi? Dacă mi-aţi da măcar un indiciu…</p>
               <p>         Poirot zâmbi şi clătină din cap.</p>
               <p>         — Haideţi să schimbăm subiectul conversaţiei.</p>
               <p>         — Cum doriţi, dar mai întâi vă rog să-mi spuneţi cât vă datorez.</p>
               <p>         Poirot dădu din mână.</p>
               <p>         — Pas un sou! N-am făcut nimic pentru dumneavoastră.</p>
               <p>         — Dar v-am ocupat timpul…</p>
               <p>         — Când mă interesează un caz, trec peste problema banilor. Şi cazul dumitale mă interesează chiar foarte mult.</p>
               <p>         — Mă bucur, răspunse actorul un pic jenat şi fără să arate deloc fericit.</p>
               <p>         — Haide, îi zise Poirot cu blândeţe, să vorbim despre altceva.</p>
               <p>         — Adineauri, pe scări, nu era inspectorul de la Scotland Yard?</p>
               <p>         — Ba da, inspectorul Japp.</p>
               <p>         — Lumina era atât de scăzută, că n-am fost sigur că e el. Apropo, a fost pe la mine ca să mă interogheze despre sărmana Carlotta Adams, care a murit din cauza unei supradoze de veronal.</p>
               <p>         — Aţi cunoscut-o bine pe domnişoara Adams?</p>
               <p>         — Nu foarte bine. Am cunoscut-o în copilărie în America. M-am mai întâlnit cu ea o dată sau de două ori aici la Londra, dar n-am văzut-o prea des. M-a întristat foarte mult moartea ei.</p>
               <p>         — O plăceaţi?</p>
               <p>         — Da. Era o persoană cu care puteai într-adevăr discuta.</p>
               <p>         — O personalitate foarte empatică, da, sunt de acord cu dumneata.</p>
               <p>         — Presupun că ei cred că este vorba despre o sinucidere, nu-i aşa? N-am putut să-i dau inspectorului nici o informaţie utilă. Carlotta a fost întotdeauna o persoană foarte rezervată.</p>
               <p>         — Nu cred că a fost sinucidere, replică Poirot.</p>
               <p>         — Sunt de acord cu dumneavoastră. Pare mai degrabă un accident.</p>
               <p>         Poirot făcu o pauză, apoi adăugă:</p>
               <p>         — Nu credeţi că misterul morţii lordului Edgware se cam complică?</p>
               <p>         — E adevărat. Ştiţi ceva… au vreo idee… Cine a făcut-o… Acum că Jane este în afara oricărei suspiciuni?</p>
               <p>         — Bineînţeles. Au deja o teorie foarte interesantă.</p>
               <p>         Bryan Martin păru incitat.</p>
               <p>         — Adevărat? Referitor la cine?</p>
               <p>         — Majordomul lordului Edgware a dispărut. Vă puteţi da seama? Fuga este la fel de bună cu o confirmare a vinovăţiei.</p>
               <p>         — Majordomul? Sunt surprins!</p>
               <p>         — Un bărbat atât de frumos şi de puternic. Il vous ressemble un peu/ zise Poirot înclinând uşor din cap.</p>
               <p>         Bineînţeles! De-abia acum am realizat de ce faţa majordomului îmi păruse familiară la prima noastră vizită.</p>
               <p>         — Mă flataţi! Replică Bryan Martin cu un mic surâs.</p>
               <p>         — Nu, nu, nu. Nu toate tinerele domnişoare, servitoare, fetişcane, secretare, femei de societate îl adoră pe Bryan Martin? Există cineva care poate să-i reziste?</p>
               <p>         — Mai multe, aş zice eu, răspunse Martin şi se ridică brusc. Ei, vă mulţumesc foarte mult, domnule Poirot. Şi permiteţi-mi să mă mai scuz încă o dată pentru deranj.</p>
               <p>         Ne strânse mâinile la amândoi şi am remarcat deodată că arăta mult mai bătrân şi privirea-i posomorâtă devenise şi mai evidentă.</p>
               <p>         Plin de curiozitate, de îndată ce vizitatorul închise uşa în urma lui, am sărit asupra lui Poirot cu întrebări.</p>
               <p>         — Poirot, chiar te aşteptai ca el să revină şi să renunţe la orice încercare de a investiga acele întâmplări ciudate din America?</p>
               <p>         — M-ai auzit spunând asta, Hastings?</p>
               <p>         — Dar atunci…, am încercat să găsesc o logică în această poveste. Înseamnă că tu ştii cine este tânăra misterioasă căreia trebuia să-i ceară permisiunea de a vorbi?</p>
               <p>         Poirot zâmbi.</p>
               <p>         — Dragul meu, am o mică idee. Cum ţi-am spus deja, totul a început când a pomenit de dintele de aur şi, dacă ipoteza mea se justifică, ştiu cine e tânăra în cauză şi de ce i-a interzis lui Bryan Martin să mi se destăinuiască. Cunosc adevărul despre întreaga afacere. Şi l-ai cunoaşte şi tu dacă ţi-ai pune la treabă mintea pe care ţi-a dat-o bunul Dumnezeu. Uneori, sunt tentat să cred că, din greşeală, te-a sărit.</p>
            </div>
            <div type="div2" rend="P11">
               <head>         Capitolul 18<lb/>         Pretendentul.</head>
               <p>         Nu-mi propun să descriu nici ancheta oficială asupra morţii lordului Edgware şi nici cea privind-o pe Carlotta Adams. Pentru cea din urmă decizia fu moarte accidentală, în cazul lordului Edgware, ancheta fu amânată, după expunerea dovezilor de identificare şi a rezultatului examenului medical. Analiza conţinutului stomacului stabili că decesul avusese loc la aproximativ o oră de la terminarea cinei, poate chiar două ore, dar nu mai mult de atât. Asta însemna că crima fusese comisă între orele zece şi unsprezece seara, mai degrabă imediat după ora zece.</p>
               <p>         Detaliile privind substituţia dintre Jane Wilkinson şi Carlotta Adams nu fură dezvăluite. Ziarele publicară semnalmentele majordomului căutat şi toată lumea crezu că el e ucigaşul. Mărturia lui privind vizita lui Jane Wilkinson fu privită ca o minciună neruşinată şi se omise faptul că era coroborată cu acea a secretarei. Toate ziarele cuprindeau coloane întregi cu informaţii despre crimă, dar puţine dintre ele aduceau detalii reale.</p>
               <p>         În acest timp, eram sigur că Japp se mişca rapid. Inerţia lui Poirot mă irita puţin şi bănuiala că atitudinea lui are de-a face cu faptul că îmbătrânea îmi trecu prin minte de mai multe ori şi nu era pentru prima oară. Scuzele lui nu-mi părură prea convingătoare.</p>
               <p>         — La vârsta mea, e bine să-ţi păstrezi energia pentru lucruri mai importante, îmi explică el.</p>
               <p>         — Dar, dragul meu Poirot, nu trebuie să te consideri bătrân, am protestat eu.</p>
               <p>         M-am gândit că are nevoie de îmbărbătare şi am abordat un tratament pe care-1 ştiam la modă – puterea sugestiei.</p>
               <p>         — Eşti mai plin de vigoare decât ai fost vreodată, i-am zis sincer. Poirot, eşti în floarea vieţii, în plenitudinea puterilor tale. Ai putea foarte uşor merge şi dezlega acest caz numai dacă ai vrea.</p>
               <p>         Poirot îmi răspunse că preferă să facă asta stând acasă.</p>
               <p>         — Dar nu poţi face asta!</p>
               <p>         — Nu în întregime. Aici ai dreptate.</p>
               <p>         — Ce vreau eu să spun este că stăm degeaba şi Japp face toată treaba.</p>
               <p>         — Ceea ce mă aranjează de minune!</p>
               <p>         — Pe mine, nu! Vreau să văd că te implici!</p>
               <p>         — Păi asta şi fac.</p>
               <p>         — Adică?</p>
               <p>         — Aştept.</p>
               <p>         — Ce aştepţi?</p>
               <p>         — Pour que mon chien de chasse me rapporte le gibier, răspunse Poirot, făcându-mi cu ochiul.</p>
               <p>         — Ce înţelegi prin asta?</p>
               <p>         — Fac aluzie la bunul Japp. De ce să ai un câine şi să latri tot tu? Japp vine aici cu rezultatele energiei sale debordante pe care o admiri atât. Dispune de mijloace pe care eu nu le am. Şi, fără îndoială, că nu va întârzia să ne aducă veşti.</p>
               <p>         Poirot avea dreptate că Japp, datorită investigaţiei sale tenace, aduna încetul cu încetul informaţiile necesare. Nu aflase nimic la Paris, dar, două zile mai târziu, ne vizită arătând foarte satisfăcut de el însuşi.</p>
               <p>         — Ancheta cere timp şi răbdare, spuse el, dar în sfârşit începem să-i dăm de capăt!</p>
               <p>         — Felicitările mele, dragul meu. Ce mai e nou?</p>
               <p>         — Am descoperit că, în seara crimei, în jur de ora 9, o doamnă blondă a depus o valijoară la bagaje în gara Euston. Funcţionarului i-a fost arătată valijoara domnişoa-rei Adams şi a recunoscut o, mai ales că este fabricată în America şi, astfel, diferă de produsele locale.</p>
               <p>         — Euston! A! Da, cea mai apropiată staţie de Regent Gate. Fără îndoială că a mers acolo, şi-a schimbat înfăţişarea la toaletă şi apoi a lăsat valiza. Când a fost retrasă geanta?</p>
               <p>         — La 10 şi jumătate, după spusele funcţionarului, şi de către aceeaşi persoană.</p>
               <p>         Poirot încuviinţă cu un semn al capului.</p>
               <p>         — Şi am mai făcut încă o descoperire, continuă Japp. Am toate motivele să cred că domnişoara Carlotta Adams se găsea la Lyons Corner House, în Ştrand, la ora 11.</p>
               <p>         — A! Iată ceva interesant! Cum ai ajuns să descoperi asta?</p>
               <p>         — Păi, mai mult sau mai puţin din întâmplare. Cum ştiţi, toate ziarele vorbesc despre cutiuţa aurită cu iniţialele incrustate în rubine. Un reporter a scris despre asta într-un articol legat de folosirea din ce în ce mai des a drogurilor de către tinerele actriţe. Genul de articol potrivit ziarelor de duminică, menţionând cutiuţa aurită cu conţinutul ei letal şi schiţând portretul patetic al tinerei fete cu toată viaţa la picioare. Autorul se întreba unde îşi petrecuse ultima seară, cum se simţise şi aşa mai departe.</p>
               <p>         Ei bine, se pare că una dintre chelneriţele de la Corner House a citit articolul şi şi-a amintit că o doamnă pe care o servise în acea seară avusese o astfel de cutie în mână. Şi-a amintit chiar şi iniţialele C. A. de pe ea. Şi, entuziasmată de descoperire, a povestit despre asta tuturor prietenilor ei, sperând că ziarul i-ar da o recompensă.</p>
               <p>         Un tânăr ziarist a trecut imediat la treabă şi amănuntele picante vor apărea într-un articol din următorul număr din Strigătul serii. Ultimele ore ale regretatei actriţe: aşteptarea unui bărbat, care n-a venit la întâlnire, şi puţin despre intuiţia actriţei privind unele probleme pe care le-ar putea avea sora ei. Cunoaşteţi genul acesta de nimicuri, nu-i aşa, domnule Poirot?</p>
               <p>         — Şi cum de povestea asta a ajuns la urechile dumitale atât de repede?</p>
               <p>         — Ei, suntem în relaţii foarte bune cei de la ziar. Tânărul ziarist care s-a ocupat de această ştire mi-a dat pontul când încerca să afle de la mine şi alte detalii. Aşa că m-am grăbit să merg în Corner House imediat…</p>
               <p>         Da, mi-am spus că Japp a procedat foarte bine şi am simţit, în acelaşi timp, o împunsătură de milă pentru Poirot. De-o parte era Japp, obţinându-şi informaţiile proaspete direct de la martori şi, după opinia mea, pierzând din vedere poate detalii importante, şi, de cealaltă parte, Poirot, care se mulţumea cu veşti răsuflate.</p>
               <p>         — Am văzut-o pe chelneriţă, continuă Japp, şi nu cred că avem de ce ne îndoi. Nu a putut să o recunoască pe Carlotta Adams din fotografie, dar a spus că nu acordase o atenţie specială chipului femeii. După spusele fetei, era o tânără brunetă, suplă şi îmbrăcată elegant, avea pe cap una dintre pălăriile acelea la modă. Mi-aş dori câteodată ca femeile să observe mai bine trăsăturile semenelor lor şi nu pălăriile acestora.</p>
               <p>         — Fizionomia domnişoarei Adams nu era uşor de re-marcat, comentă Poirot, căci avea mobilitate, sensibilitate, calităţi ce-o făceau deosebită.</p>
               <p>         — Vă dau dreptate. Eu nu prea pierd timpul cu analize de acest tip. Chelneriţa a mai spus că doamna era îmbrăcată în negru şi avea la ea o valijoară, ceea ce i s-a părut ciudat la momentul respectiv, pentru că valijoara nu prea se potrivea cu ţinuta elegantă a femeii. A comandat o omletă şi cafea, dar, după părerea martorei, părea mai degrabă că trăgea de timp şi aştepta venirea cuiva, căci îşi consulta în permanenţă ceasul de mână. Cutiuţa aurită a observat-o când a venit să-i aducă nota de plată. Tânăra o scosese din geantă şi o pusese pe masă. Chelneriţa şi-a amintit că a văzut-o ridicându-i capacul şi apoi închizându-1 la loc, zâmbind de parcă şi-ar fi imaginat un vis frumos. A observat-o şi pentru că i-a plăcut foarte mult, şi chiar i-a spus clientei că şi-ar dori şi ea să aibă o cutie aurită cu iniţialele în rubine pe ea. Se pare că domnişoara Adams a mai rămas ceva timp după ce a plătit consumaţia şi apoi, într-un final, s-a mai uitat încă o dată la ceas şi a plecat îngândurată.</p>
               <p>         Poirot ridică din sprânceană.</p>
               <p>         — Era vorba de un rendez-vous, murmură el. O întâlnire cu cineva care n-a mai venit. Oare Carlotta Adams s-o fi întâlnit mai târziu cu această persoană? Sau s-a întors acasă şi a încercat să-i telefoneze? O, ce-aş vrea să ştiu!</p>
               <p>         — Asta este teoria dumneavoastră, domnule Poirot. Bărbatul misterios. E un mit! Nu spun că nu e posibil să fi aşteptat pe cineva, căci ar fi o variantă. Să fi stabilit o întâlnire cu cineva în acel local după ce discuţia cu lordul s-ar fi terminat cu bine. Dar, mai ştim şi ce s-a întâmplat. Şi-a pierdut minţile şi 1-a înjunghiat. Însă nu a întârziat în a-şi regăsi sângele rece. A mers la gară, şi-a schimbat înfăţişarea, a luat valijoara cu ea, a mers la întâlnire şi, apoi, s-a întâmplat ceea ce numesc psihologii o „reacţie”. A cuprins-o oroarea gândindu-se ce a făcut şi, cumulată cu absenţa prietenului ei de la întâlnire, a clacat. E foarte posibil ca prietenul ei să fi ştiut de vizita la Regent Gate din acea seară. Ea a simţit că totul s-a sfârşit, aşa că şi-a scos cutiuţa cu veronal. O doză mai puternică şi totul s-ar termina. În orice caz, n-ar muri spânzurată. Ei, e atât de evident că aşa s-au petrecut lucrurile, mai ceva decât faptul că nasul dumneavoastră se află în mijlocul feţei!</p>
               <p>         Poirot îşi duse instinctiv mâna la nas apoi şi-o coborî la mustaţă, pe careo mângâie cu grijă şi mândrie.</p>
               <p>         — Nu există nicăieri vreo dovadă despre bărbatul misterios, îşi reluă Japp discursul, încercând cu încăpăţâ-nare să-şi dovedească teoria. Nu am reuşit să stabilesc încă legătura dintre Carlotta Adams şi lordul Edgware, dar voi ajunge şi acolo… E doar o chestiune de timp. Recunosc că sunt dezamăgit de călătoria mea la Paris, dar nouă luni sunt o perioadă destul de lungă şi am lăsat pe cineva acolo să continue investigaţia. Ceva, ceva tot va apărea. Ştiu că nu sunteţi de acord cu mine, domnule Poirot. Aţi fost dintotdeauna un omuleţ cam îndărătnic…</p>
               <p>         — Îmi insulţi întâi nasul şi acum asta?</p>
               <p>         — Ei, e doar un fel de a vorbi, încercă Japp să-1 calmeze. N-a fost intenţia mea să vă jignesc.</p>
               <p>         — Şi răspunsul logic ar fi, am intervenit eu, că n-a fost nici o jignire.</p>
               <p>         Poirot, încurcat, se uită când la mine, când la Japp.</p>
               <p>         — Care sunt ordinele? Întrebă Japp ironic din uşa.</p>
               <p>         Poirot îi zâmbi cu un aer iertător.</p>
               <p>         — Nu am ordine… Dar totuşi, o sugestie…</p>
               <p>         — Care? Haideţi, spuneţi-mi!</p>
               <p>         — Caută printre taxiuri şi pune câteva întrebări. Găseşte taxiul care a făcut o cursă sau poate mai multe, probabil două… Da, două curse… Din apropiere de Covent Garden pentru a merge la Regent Gate, în noaptea crimei. În pri-vinţa timpului, cred că era în jur de 22.40.</p>
               <p>         Ochii lui Japp se luminară dintr-odată. Arăta ca un câine trimis după vânat.</p>
               <p>         — Deci asta e sugestia! Spuse el. În regulă, mă voi ocupa. Nu văd ce rău ar face şi, uneori, aveţi idei bune.</p>
               <p>         Cum ieşi inspectorul, Poirot se ridică şi, plin de ener-gie, începu să-şi perie pălăria.</p>
               <p>         — Dragul meu, nu mă întreba nimic. Adu-mi în schimb puţină benzină. În dimineaţa aceasta mi-a picat o bucăţică de omletă pe haină.</p>
               <p>         I-am adus.</p>
               <p>         — De data asta, i-am spus, nu simt nevoia să te întreb ceva. Pare destul de evident. Dar chiar crezi că e aşa?</p>
               <p>         — Mon ami, momentan mă preocupă doar toaleta proprie. Şi, dacă nu te superi, nu-mi place cravata pe care ţi-ai pus-o.</p>
               <p>         — E o cravată excelentă! Am protestat.</p>
               <p>         — Posibil că a fost odată, dar arată de vârsta pe care ai fost atât de amabil să mi-o reaminteşti. Schimb-o te rog şi perie-ţi şi mâneca dreaptă.</p>
               <p>         — Mergem să-i facem vreo vizită regelui George? L-am întrebat eu sarcastic.</p>
               <p>         — Nu. Am citit azi-dimineaţă în ziar că ducele de Merton s-a întors la reşedinţa sa din Londra. Am înţeles că este un membru distins al aristocraţiei engleze şi aş dori să mă prezint în faţa lui în cea mai bună formă.</p>
               <p>         Poirot n-a fost niciodată un socialist convins.</p>
               <p>         — De ce mergem să-1 vedem pe ducele de Merton?</p>
               <p>         — Pentru că vreau să-1 cunosc.</p>
               <p>         Asta a fost tot ce am putut scoate de la Poirot. Când ţinuta mea fu îndeajuns de decentă pentru ochiul critic al lui Poirot, am pornit spre Merton House.</p>
               <p>         La reşedinţa ducelui, un lacheu ne întrebă dacă eram aşteptaţi. Poirot răspunse negativ. Lacheul luă cartea de vizită şi reapăru la puţin timp pentru a ne transmite regretele Excelenţei Sale, care era foarte ocupat în acea dimineaţă pentru a ne putea primi. Însă Poirot se aşeză imediat pe un scaun.</p>
               <p>         — Foarte bine, spuse el. Voi aştepta. Voi aştepta chiar şi mai multe ore, dacă e nevoie.</p>
               <p>         Totuşi, nu fu necesar. Cum mijlocul cel mai expeditiv de a scăpa de un musafir inoportun este de a-1 primi imediat, Poirot fu introdus la duce, fără întârziere.</p>
               <p>         Ducele avea în jur de 27 de ani. Nu părea foarte impunător, căci era slab şi parcă cam fără vlagă. Părul, de o nuanţă nedefinită, începuse să se rărească pe la tâmple, gura mică avea colţurile lăsate a amărăciune şi ochii fără strălucire păreau visători. În cameră erau mai multe crucifixe şi diferite obiecte de artă religioasă. Una dintre poliţele late ale bibliotecii părea să nu conţină altceva decât lucrări de teologie. Arăta mai degrabă ca un negustor neîngrijit de mărunţişuri, decât ca un duce. Din câte ştiam, fusese educat acasă datorită naturii sale foarte firave din copilărie. Deci acesta era bărbatul care-i căzuse pradă lui Jane Wilkinson! Situaţia era chiar extrem de ridicolă. Manierele sale erau arogante şi primirea fu rece şi la limita politeţii.</p>
               <p>         — Mă cunoaşteţi poate după nume? Începu Poirot.</p>
               <p>         — Nu-mi amintesc să-1 fi auzit undeva.</p>
               <p>         — Mă consacru studiului psihologiei criminalistice.</p>
               <p>         Ducele păstră tăcerea, aşezat în dreptul unui birou, cu o scrisoare neterminată în faţă. Bătu nerăbdător cu stiloul în masă.</p>
               <p>         — Care e motivul vizitei dumneavoastră? Întrebă el pe un ton foarte rece.</p>
               <p>         Poirot, aşezat exact în faţa lui, stătea cu spatele la fereastră şi lumina zilei dezvelea perfect chipul ducelui.</p>
               <p>         — Sunt implicat în prezent în anchetarea circumstanţe-lor legate de moartea lordului Edgware.</p>
               <p>         Nici un muşchi nu se clinti pe faţa palidă a ducelui de Merton.</p>
               <p>         — Adevărat? Nu l-am cunoscut pe lordul Edgware.</p>
               <p>         — Dar cred că îi cunoaşteţi soţia, pe doamna Jane Wilkinson?</p>
               <p>         — Aşa este.</p>
               <p>         — Sunteţi conştient că se presupune că avea motive puternice ca să dorească moartea soţului său?</p>
               <p>         — Nu sunt deloc la curent cu nimic de genul acesta.</p>
               <p>         — Înălţimea Voastră, permiteţi-mi să vă întreb direct. Intenţionaţi să vă căsătoriţi curând cu doamna Jane Wilkinson?</p>
               <p>         — Dacă mă hotărâm să mă însor, presa nu ar fi întârziat să anunţe această veste. Consider întrebarea dumneavoastră o impertinenţă. La revedere.</p>
               <p>         Se ridică. Poirot se ridică şi el şi, cu un aer încurcat, se bâlbâi:</p>
               <p>         — N-am avut intenţia… Eu… Je vous demande pardon…</p>
               <p>         — La revedere, repetă ducele, puţin mai tare.</p>
               <p>         De data aceasta, Poirot renunţă. Făcu un gest caracte-ristic de neputinţă şi am ieşit, acoperiţi de ruşine.</p>
               <p>         Îmi păru rău de Poirot. Stilul lui bombastic obişnuit nu-1 ajutase în această situaţie. Pentru ducele de Merton, un mare detectiv merita probabil mai puţină atenţie decât un cărăbuş.</p>
               <p>         — Nu ne-a mers prea bine, i-am spus lui Poirot cu sim-patie. Ce om insolent şi orgolios! De ce ai vrut să-1 vezi?</p>
               <p>         — Voiam să ştiu dacă într-adevăr Jane Wilkinson şi cu el urmăreau să se căsătorească.</p>
               <p>         — Păi ne-a spus-o chiar ea!</p>
               <p>         — A, da, ne-a spus-o chiar ea. Dar îţi dai seama că o femeie de genul ei afirmă orice i-ar servi interesele. Poate că ea a hotărât să-1 ia de bărbat şi bietul de el nu ştie nimic!</p>
               <p>         — În orice caz, te-a trimis la plimbare.</p>
               <p>         — Mi-a răspuns ca unui reporter. Da, chicoti Poirot. Dar acum ştiu! Ştiu exact cum stau lucrurile!</p>
               <p>         — Cum ai aflat? După atitudinea sa?</p>
               <p>         — Nicidecum. Ai observat că scria o scrisoare.</p>
               <p>         — Da.</p>
               <p>         — Ei bine, în timpul stagiului meu în poliţia belgiană, am învăţat că e foarte util să citeşti invers scrisul. Să-ţi spun ce scria în scrisoare? „Draga mea Jane, adorată, înge-rul meu radios, cum aş putea să-ţi arăt cât mi-eşti de dragă? Ai suferit atât de mult! Natura ta delicată şi generoasă…”</p>
               <p>         — Poirot! Am exclamat eu, scandalizat, oprindu-1 să continue.</p>
               <p>         — Doar atât am reuşit să văd. „Natura ta delicată şi generoasă… pe care doar eu o cunosc.”</p>
               <p>         Eram foarte furios. Părea atât de încântat de ceea ce făcuse.</p>
               <p>         — Poirot! Am strigat. Aşa ceva nu se face! Să-ţi bagi nasul într-o scrisoare intimă!</p>
               <p>         — Spui prostii, Hastings! E absurd să pretinzi că nu pot face ceva ce tocmai am făcut!</p>
               <p>         — Nu este… Nu este ca şi când ai juca un joc!</p>
               <p>         — Dar eu nu mă joc deloc. Mă cunoşti prea bine. Crima nu este un joc, ci ceva foarte serios. Şi, în orice caz, Hastings, nu ar trebui să foloseşti un asemenea limbaj. Să nu mai vorbim despre asta. Am aflat ce am dorit să ştiu şi cu asta, basta. Doar tinerii râd când aud aşa ceva. Da. Tinerele atrăgătoare ar râde dacă te-ar auzi spunând că „joci un joc” în loc de „crichet”.</p>
               <p>         Am tăcut, incapabil să înţeleg cum a putut Poirot să comită o astfel de indiscreţie.</p>
               <p>         — A fost cu totul inutil, i-am spus. Dacă i-ai fi explicat că la rugămintea lui Jane Wilkinson ai mers să-1 vezi pe lordul Edgware, te-ar fi tratat cu totul altfel.</p>
               <p>         — A, dar nu puteam să fac asta. Jane Wilkinson a fost clienta mea. Nupot să vorbesc despre afacerile clientei mele cu o altă persoană, pentru că ar însemna să-i trădez încrederea şi nu ar fi deloc onorabil din partea mea.</p>
               <p>         — Onorabil!</p>
               <p>         — Exact.</p>
               <p>         — Dar urmează să se căsătorească totuşi cu ducele!</p>
               <p>         — Asta nu înseamnă că nu poate avea secrete faţă de el. Părerile tale despre căsătorie sunt complet învechite. Nu, ceea ce sugerezi tu ar fi fost imposibil. Trebuie să-mi apăr onoarea de detectiv şi nu e un lucru de ici, de colo.</p>
               <p>         — În fine, presupun că există mai multe feluri de onoare pe lume.</p>
            </div>
            <div type="div2" rend="P11">
               <head>         Capitolul 19<lb/>         O mare doamnă.</head>
               <p>         A doua zi dimineaţă, am primit o vizită care, după părerea mea, fu cel mai surprinzător lucru din toată afa-cerea asta.</p>
               <p>         Mă aflam în salonaş, când Poirot intră fără zgomot, cu o strălucire ciudată în ochi.</p>
               <p>         — Prietene, avem un vizitator.</p>
               <p>         — Cine e?</p>
               <p>         — Ducesa de Merton!</p>
               <p>         — Extraordinar! Ce vrea?</p>
               <p>         — Însoţeşte-mă jos şi o să vezi.</p>
               <p>         M-am grăbit să-1 urmez şi am intrat împreună în salon.</p>
               <p>         Ducesa era o femeie de statură mică, cu un nas ascuţit şi ochi autoritari. Chiar dacă era măruntă şi îndesată, n-ar fi îndrăznit nimeni s-o numească dolofană şi, în ciuda îmbrăcăminţii negre, fiecare centimetru al ei arăta că era cu adevărat o grande dame. Din prima clipă, îmi făcu impresia unei personalităţi fără scrupule. Era exact opusul fiului ei. Voinţa ei era înfricoşătoare. O puteai simţi venind în valuri de forţă dinspre ea. Nu e de mirare că această femeie îi dominase pe toţi cei cu care venise în contact.</p>
               <p>         Îşi potrivi monoclul şi ne studie, mai întâi pe mine, apoi pe prietenul meu. Pe urmă i se adresă lui Poirot cu o voce fermă şi clară, obişnuită să comande şi să fie ascultată.</p>
               <p>         — Dumneavoastră sunteţi domnul Hercule Poirot?</p>
               <p>         Prietenul meu încuviinţă din cap.</p>
               <p>         — La dispoziţia dumneavoastră, Madame la Duchesse.</p>
               <p>         Doamna îşi întoarse privirea spre mine.</p>
               <p>         — Acesta este prietenul meu, căpitanul Hastings. Îmi dă concursul său în diferite împrejurări.</p>
               <p>         Mă privi iniţial cu îndoială, apoi îşi înclină capul a recunoaştere şi acceptă scaunul oferit de Poirot.</p>
               <p>         — Am venit să vă consult într-o problemă foarte delicată, domnule Poirot. Şi vă rog să consideraţi demersul meu cu totul confidenţial.</p>
               <p>         — Nici nu încape îndoială, madame.</p>
               <p>         — Lady Yardly a fost cea care mi-a vorbit de dumnea-voastră. După cele ce mi-a zis şi datorită recunoştinţei ce v-o poartă, am simţit că sunteţi singurul capabil să mă ajutaţi.</p>
               <p>         — Madame, fiţi sigură că voi face tot ce e posibil.</p>
               <p>         Ducesa încă ezita. Apoi, în sfârşit, cu un efort vizibil, abordă subiectul ce o preocupa cu o uşurinţă ce-mi aminti, într-un mod ciudat, de Jane Wilkinson în acea memorabilă noapte de la hotelul Savoy.</p>
               <p>         — Domnule Poirot, vreau să mă ajutaţi să împiedic căsătoria fiului meu cu actriţa Jane Wilkinson.</p>
               <p>         Dacă Poirot încercă un oarecare sentiment de mirare, se abţinu să-1 arate. O privi doar gânditor şi îi răspunse după o scurtă pauză.</p>
               <p>         — Puteţi să fiţi mai precisă, madame, legat de ceea ce aşteptaţi de la mine?</p>
               <p>         — Nu-i uşor. Sunt convinsă că acest mariaj ar fi un dezastru. Ar putea ruina viaţa fiului meu.</p>
               <p>         — Credeţi, madame?</p>
               <p>         — Sunt sigură. Fiul meu e un idealist. Nu cunoaşte prea bine lumea. Nu i-a păsat niciodată de niciuna dintre tinerele din clasa noastră socială care i-au părut mai degrabă prostuţe şi frivole. Însă, în ceea ce o priveşte pe această femeie… Ei bine, recunosc că e foarte frumoasă şi are de asemenea puterea de a-i captiva pe bărbaţi. L-a fermecat pe fiul meu. Am sperat ca această infatuare să îi treacă în timp şi datorită faptului că, din fericire, această femeie nu era liberă. Dar acum că soţul ei este mort…</p>
               <p>         Făcu o pauză.</p>
               <p>         — Intenţionează să se căsătorească în câteva luni. Fericirea fiului meu este în joc. Continuă pe un ton poruncitor: Domnule Poirot, trebuie neapărat împiedicat aşa ceva!</p>
               <p>         Poirot clătină din umeri.</p>
               <p>         — Nu spun că nu aveţi dreptate, doamnă. Sunt de acord că acest mariaj nu este unul chiar potrivit. Dar, ce-aş putea face eu?</p>
               <p>         — Dumneavoastră trebuie să ştiţi.</p>
               <p>         Poirot mişcă uşor din cap.</p>
               <p>         — Da, da, trebuie să mă ajutaţi.</p>
               <p>         — Madame, mă îndoiesc că s-ar putea face ceva. Fiul dumneavoastră, trebuie să vă avertizez, va refuza să audă orice împotriva acestei persoane. Şi, de altfel, nu cred că avem de spus multe împotriva ei. Mă îndoiesc să existe ascuns în trecutul ei vreun incident care să o discrediteze. Ea a fost… Cum să vă spun… Discretă?</p>
               <p>         — Ştiu, murmură ducesa supărată.</p>
               <p>         — Aha! Deci aţi întreprins deja o mică anchetă în acest sens?</p>
               <p>         Se înroşi puţin la faţă sub privirea atentă a lui Poirot.</p>
               <p>         — Nu mă voi da înapoi de la nimic, domnule Poirot, pentru a-1 salva pe fiul meu de la această căsătorie! De la nimic! Repetă ea cuvintele cu hotărâre.</p>
               <p>         Făcu o scurtă pauză şi apoi continuă:</p>
               <p>         — Banii nu contează în acest caz. Numiţi orice sumă. Însă, mariajul trebuie oprit. Şi numai dumneavoastră sunteţi capabil să o faceţi.</p>
               <p>         Poirot scutură din cap neîncrezător.</p>
               <p>         — Banii nu sunt o problemă aici. Nu pot să vă ajut cu nimic… Pentru un motiv pe care vi-1 voi expune imediat. Dar, mai întâi, permiteţi-mi să vă spun că nu văd ce ar putea fi făcut. Madame la Duchesse, îmi este imposibil să vă ajut. Totuşi, aţi considera o impertinenţă din partea mea dacă v-aş oferi un sfat?</p>
               <p>         — Care?</p>
               <p>         — Nu va opuneţi fiului dumneavoastră. Are vârsta la care poate alegesingur. Dacă această alegere nu cores-punde cu a dumneavoastră, nu înseamnă că dumneavoastră aveţi dreptate. Dacă este o alegere nefericită… Atunci acceptaţi-o ca atare. Fiţi gata să-i veniţi oricând în ajutor, dacă are nevoie de dumneavoastră. Dar, nu-1 întărâtaţi împotriva dumneavoastră.</p>
               <p>         — Nu mă înţelegeţi…</p>
               <p>         Se ridică în picioare, cu buzele tremurând de indignare.</p>
               <p>         — Ba da, doamnă ducesă, vă înţeleg foarte bine inima de mamă. Nimeni nu înţelege mai bine ca mine, Hercule Poirot. Şi vă sfătuiesc din experienţă… Aveţi răbdare! Fiţi calmă şi ascundeţi-vă sentimentele. Mai există încă spe-ranţa ca această problemă să se rezolve de la sine, în timp ce împotrivirea dumneavoastră n-ar face decât să mărească încăpăţânarea fiului dumneavoastră!</p>
               <p>         — La revedere, domnule Poirot, zise ea cu răceală. Sunt cu adevărat decepţionată.</p>
               <p>         — Madame, regret sincer că nu vă pot fi de folos. Mă aflu într-o poziţie delicată. Vedeţi dumneavoastră, Lady Edgware mi-a făcut deja onoarea de a mă consulta.</p>
               <p>         — A! Acum îmi dau seama. Vocea ei deveni tăioasă. Luptaţi pe frontul advers. Asta explică, fără îndoială, de ce Lady Edgware nu a fost încă arestată pentru asasinarea soţului ei.</p>
               <p>         — Comment, doamnă ducesă?</p>
               <p>         — Aţi auzit foarte bine cuvintele mele. De ce e încă în libertate? A fost acolo în acea seară. A fost văzută intrând în casă… În biblioteca soţului ei. Nimeni altcineva nu s-a mai apropiat de el în afară de ea şi el a fost găsit mort? Şi totuşi ea nu e arestată! Poliţia noastră trebuie să fie coruptă până în măduva oaselor.</p>
               <p>         Îşi aranjă eşarfa în jurul gâtului cu mâinile tremurând şi, după o tentativă de salut, ieşi din cameră.</p>
               <p>         — Drace! Am comentat. Ce femeie autoritară! Trebuie să recunosc că o admir. Tu nu?</p>
               <p>         — Pentru că îşi doreşte să aranjeze tot universul con-form propriei voinţe?</p>
               <p>         — Se gândeşte doar la fericirea fiului ei.</p>
               <p>         Poirot încuviinţă din cap.</p>
               <p>         — E adevărat, Hastings. Şi totuşi, ar fi un lucru atât de rău ca ducele să se căsătorească oare cu Jane Wilkinson?</p>
               <p>         — De ce? Nu crezi că e într-adevăr îndrăgostită de el?</p>
               <p>         — Probabil că nu. Sunt aproape sigur că nu este. Dar e foarte îndrăgostită de situaţia sa şi îşi va juca admirabil rolul. Este o femeie foarte frumoasă şi foarte ambiţioasă. Nu cred că această căsătorie e aşa o mare catastrofă. Du-cele ar fi putut foarte bine să ia de soţie o tânără de rangul său care l-ar fi acceptat din aceleaşi motive… Dar nimeni n-ar fi avut nimic de comentat despre asta.</p>
               <p>         — Poate că ai dreptate, dar…</p>
               <p>         — Şi să presupunem că s-ar căsători cu o tânără care l-ar iubi lanebunie. Care ar fi avantajul? Am observat deseori că bărbatul care are o soţie care-1 iubeşte este un nefericit. Soţia creează toate acele scene de gelozie, îl face să arate ridicol în public şi insistă ca el să-i acorde din timpul şi atenţia sa. A, nu, nu e o fericire!</p>
               <p>         — Poirot, i-am spus. Eşti un cinic incurabil.</p>
               <p>         — Deloc, prietene. Reflectez doar asupra vieţii. Vezi tu, Hastings, în realitate sunt de partea mamei iubitoare.</p>
               <p>         Nu m-am putut abţine să nu râd, auzindu-1 vorbind astfel despre trufaşa ducesă de Merton. Poirot rămase foarte serios.</p>
               <p>         — Nu ar trebui să râzi. Toate acestea sunt extrem de importante. Trebuie să mă gândesc. Trebuie să mă gândesc îndelung.</p>
               <p>         — Nu văd ce ai putea face în acest caz, am replicat.</p>
               <p>         Poirot nu-mi dădu nici o atenţie.</p>
               <p>         — Ai observat, Hastings, ce informată era ducesa? Şi cât de răzbunătoare este? Era la curent cu toate dovezile împotriva lui Jane Wilkinson.</p>
               <p>         — În cazul acuzării, dar nu şi dovezile în apărarea ei, i-am spus zâmbind.</p>
               <p>         — Cum de a aflat toate aceste lucruri?</p>
               <p>         — Jane i-a vorbit ducelui, care i-a povestit apoi mamei sale, am sugerat eu.</p>
               <p>         — E posibil. Totuşi…</p>
               <p>         Soneria telefonului zbârnâi în acel moment şi am ridicat receptorul.</p>
               <p>         În această conversaţie, rolul meu se limită la a răspunde „da” la intervale variate. În final, am pus receptorul jos şi m-am întors entuziasmat către Poirot.</p>
               <p>         — Era Japp. Mai întâi, eşti nemaipomenit ca întotdea-una. În al doilea rând, a primit o telegramă din America. În al treilea rând, 1-a găsit pe şoferul de taxi. În al patrulea rând, te întreabă dacă ai dori să mergi până acolo şi să asculţi mărturia şoferului. Cinci: a repetat că eşti un tip nemaipomenit şi a spus că a fost convins tot timpul că ideea ta cu bărbatul din umbră avea un dram de adevăr. Am omis să-1 informez că tocmai am avut o vizitatoare care este de părere că poliţia e coruptă.</p>
               <p>         — Aşadar, Japp e în sfârşit convins, murmură Poirot. E curios că teoria bărbatului misterios se dovedeşte a fi valabilă tocmai când eram tentat să adopt o altă ipoteză posibilă.</p>
               <p>         — Care?</p>
               <p>         — Cea în care motivul asasinatului n-ar avea nici o legătură cu lordul Edgware. Imaginează-ţi că cineva o ura de moarte pe Jane Wilkinson, atât de mult încât ar fi făcut astfel încât să fie spânzurată pentru o crimă pe care n-a comis-o. C'est une idée, ça! Oftă… Apoi însufleţindu-se imediat: Haide, Hastings, să mergem să vedem ce mai are de spus Japp!</p>
            </div>
            <div type="div2" rend="P11">
               <head>         Capitolul 20<lb/>         Şoferul de taxi.</head>
               <p>         L-am găsit pe Japp interogând un bărbat în vârstă, cu o mustaţă neîngrijită şi purtând ochelari, cu o voce răguşită şi mieroasă.</p>
               <p>         — A! Iată-vă! Zise Japp. Totul merge ca pe roate. Cred. Acest bărbat, pe nume Jobson, a luat în maşina sa două persoane din Long Acre în noaptea de 29 iunie.</p>
               <p>         — Exact, aprobă Jobson. Era o noapte superbă, cu lună… Tânăra doamnă şi gentlemanul erau aproape de staţia de metrou când mi-au făcut semn.</p>
               <p>         — Erau în haine de seară?</p>
               <p>         — Da, domnul în jiletcă albă şi doamna în alb cu păsări brodate. Probabil că ieşeau de la Opera Regală.</p>
               <p>         — Ce oră era?</p>
               <p>         — Aproape 11.</p>
               <p>         — Aşa, şi ce a urmat?</p>
               <p>         — Mi-au cerut să-i conduc la Regent Gate şi că îmi vor indica ei casa odată ajunşi acolo. Şi mi-au mai spus să mă grăbesc. Toţi oamenii îmi spun asta, de parcă aş avea chef să umblu haihui. Cu cât ajung mai repede la destinaţie şi găsesc o altă cursă, cu atât este mai bine pentru mine. Nu vă gândiţi niciodată la asta. Şi, ţineţi minte, că dacă are loc vreun accident, voi sunteţi acuzaţi de conducere periculoasa!</p>
               <p>         — Treci peste asta, îl întrerupse Japp nerăbdător. N-a fost nici un accident de data aceasta, nu-i aşa?</p>
               <p>         — N… nu, fu de acord bărbatul pe un ton de parcă n-ar fi renunţat aşa de uşor la supărarea lui. Nu, trebuie să re-cunosc că nu. Ei bine, am ajuns în Regent Gate… Nu mi-a luat mai mult de şapte minute… Şi acolo domnul a bătut în geam şi am oprit. Eram cam în faţă la numărul 8. Domnul şi doamna au coborât. Domnul s-a oprit lângă maşină şi mi-a spus să aştept. Doamna a traversat strada şi a făcut cale întoarsă spre capătul ei, de-a lungul caselor de partea opusă. Domnul a rămas pe trotuar, cu mâinile în buzunare şi cu spatele la mine, şi s-a uitat după ea. Cam după vreo 5 minute l-am auzit exclamând şi s-a îndepărtat şi el. M-am uitat după el pentru că n-aveam de gând să fiu păcălit. Mi s-a mai întâmplat şi altădată, aşa că l-am urmărit cu atenţie. A urcat scările unei case de pe partea cealaltă şi a intrat.</p>
               <p>         — Când a deschis uşa, a împins-o?</p>
               <p>         — Nu, avea o cheie.</p>
               <p>         — Ce număr avea casa?</p>
               <p>         — Cred că era 17 sau 19. În fine, mi s-a părut cam ciudat că mi s-a spus să aştept acolo şi am continuat să privesc cu atenţie. Cinci minute mai târziu, domnul şi tânăra doamnă au ieşit împreună, s-au întors la taxi şi mi-au spus să merg înapoi la opera din Covent Garden. M-au oprit puţin înainte de aajunge acolo şi m-au plătit destul de binişor, aş zice. Cu toate că mă aşteptam să nu fie a bine… Se pare că mi-au provocat doar necazuri.</p>
               <p>         — Eşti în regulă, zise Japp. Uită-te doar la aceste fotografii, te rog, şi spune-mi dacă tânăra doamnă este printre ele.</p>
               <p>         Îi puse în faţă vreo jumătate de duzină de fotografii înfăţişând femei asemănătoare, cam de acelaşi gen. Curios, m-am uitat cu interes peste umărul lui Japp.</p>
               <p>         — Iat-o, declară Jobson şi indică fără ezitare o fotografie a lui Geraldine Marsh în toaletă de seară.</p>
               <p>         — Eşti sigur?</p>
               <p>         — Foarte sigur. Avea tenul alb şi părul negru.</p>
               <p>         — Şi acum bărbatul?</p>
               <p>         I se arătă un alt rând de fotografii.</p>
               <p>         Bărbatul se uită la ele atent şi apoi scutură din cap.</p>
               <p>         — Nu ştiu ce să zic… Nu sunt sigur. Oricare din aceştia doi ar putea fi el.</p>
               <p>         Printre fotografii se afla şi una a lui Ronald Marsh, dar Jobson nu o selectă. În schimb, indică alţi doi bărbaţi care nu se deosebeau atât de mult de Marsh.</p>
               <p>         Jobson plecă şi Japp aruncă fotografiile pe masă.</p>
               <p>         — Nu-i rău. Mi-aş fi dorit să obţin o identificare mai precisă a tânărului lord. N-am reuşit să pun mâna decât pe o fotografie mai veche de-a lui, de acum vreo şapte sau opt ani. Aş avea nevoie de o identificare mai bună, dar şi-aşa cazul este destul de clar. Iată cum dispar câteva alibiuri. Domnule Poirot, foarte isteţ din partea dumneavoastră.</p>
               <p>         Poirot luă un aer modest.</p>
               <p>         — Când am aflat că domnişoara Geraldine şi verişorul său s-au aflat amândoi la operă în seara aceea, m-am gândit că era posibil ca ei să fi petrecut ceva timp împreună într-una din pauze. Bineînţeles că persoanele cu care erau au presupus că nu au părăsit nici o clipă incinta. Dar o pauză de o jumătate de oră este suficientă pentru a ajunge la Regent Gate şi a te întoarce la operă. Auzindu-1 pe noul lord Edgware cu câtă siguranţă vorbea despre alibiul său, am fost sigur că ceva nu era în regulă.</p>
               <p>         — Sunteţi un tip cam suspicios, nu-i aşa? Îi zise Japp cu afecţiune. Ei bine, de data asta aţi avut dreptate. Dar nu poţi fi prea suspicios într-o lume ca a noastră. Înălţimea Sa este cu siguranţă vinovat. Uitaţi-vă la asta!</p>
               <p>         Îi întinse o hârtie lui Poirot.</p>
               <p>         — O telegramă de la New York. Au reuşit să ia legătura cu domnişoara Lucie Adams. Scrisoarea pe care o căutăm a ajuns la ea tocmai în dimineaţa aceasta. A refuzat să ne dea originalul, doar dacă ar fi fost absolut necesar, dar a permis ofiţerului să facă o copie şi să ne-o telegrafieze. Aşa că iat-o, şi dovezile sunt mai concludente decât aţi fi sperat.</p>
               <p>         Poirot luă telegrama cu foarte mare interes şi eu am citit-o peste umărul lui:</p>
               <p>         Textul scrisorii primite de Lucie Adams, datată 29 iunie, Rosedew Mansions nr. 8, Londra, S. W.3.</p>
               <p>         Draga mea surioară, Scuză-mă că ţi-am scris o scrisoare atât de scurtă săptămâna trecută, dar am fost foarte ocupată. Ei bine, draga mea, am avut un succes răsunător! Articolele din ziar au fost nemaipomenite, sala plină şi toată lumea foarte atentă cu mine. Mi-am făcut câţiva prieteni buni aici şi la anul mă gândesc să iau un teatru pentru două luni. Scheciul dansatoarei ruse a plăcut foarte mult, la fel şi americanca la Paris, însă cred că scenele din hotelul cosmopolit sunt încă favorite. Sunt atât de emoţionată încât de-abia mă mai pot concentra asupra a ceea ce îţi scriu şi îţi voi explica imediat de ce, dar mai întâi să-ţi descriu ce s-a mai întâmplat. Domnul Hergsheimer, cu obişnuita-i amabilitate, mi-a promis să mă invite la masă pentru a-mi face cunoştinţă cu Sir Montagu Corner, care ar putea să mă ajute. Alaltăieri-seară, m-am întâlnit cu Jane Wilkinson care s-a arătat entuziasmată de spectacolul meu şi de felul cum am imitat-o. Şi iată că am ajuns şi la motivul scrisorii mele. Trebuie să recunosc că nu o apreciez foarte mult, mai ales şi pentru că în ultima vreme am auzit o grămadă de lucruri despre ea de la o persoană în care am încredere şi pentru că s-a comportat, după părerea mea, crud şi oarecum josnic, dar nu voi intra acum în amănunte. Ştii că în realitate e soţia lordului Edgware? Am auzit destule şi despre el şi pot să-ţi spun cu siguranţă că nici el nu este vreun sfânt. Şi-a tratat nepotul, pe căpitanul Marsh despre care ţi-am vorbit, într-un mod extrem de ruşinos, dându-1 efectiv afară din casă şi refuzând să-i mai plătească alocaţia lunară. Mi-a povestit chiar el toate acestea şi mi-a părut nespus de rău de el. Mi-a mai zis şi că i-a plăcut foarte mult spectacolul meu: „Cred că l-ai păcăli chiar pe însuşi lordul Edgware. Ascultă, cât ai vrea să mă ajuţi cu un pariu?” Am râs şi i-am răspuns: „Pe cât?” Draga mea Lucie, răspunsul său aproape mi-a tăiat respiraţia: zece mii de dolari. Zece mii de dolari! Gândeşte-te, şi asta doar pentru a ajuta pe cineva să câştige un pariu inocent. „Ei bine, i-am spus, i-aş juca o farsă şi regelui la Buckingham Palace, riscând să fiu acuzată de lezmajestate”. Atunci, ne-am pus minţile la lucru şi am stabilit detaliile.</p>
               <p>         Îţi voi povesti restul săptămâna viitoare… Fie că am fost descoperită sau nu. În orice caz, Lucie dragă, chiar dacă reuşesc sau nu, voi primi cei zece mii de dolari. O, Lucie, surioară dragă, îţi dai seama ce va însemna asta pentru noi? Nu mai am timp să-ţi spun mai multe, căci trebuie să plec să-mi duc păcăleala la capăt. Multă, multă, multă dragoste, surioară dragă! A ta, Carlotta.</p>
               <p>         Poirot lăsă foaia pe masă. Scrisoarea îl impresionase, se putea vedea asta.</p>
               <p>         Japp, în schimb, reacţionă complet diferit.</p>
               <p>         — L-am prins! Strigă el exaltat.</p>
               <p>         — Da, rosti Poirot cu o voce ciudat de seacă.</p>
               <p>         Japp îl privi cu curiozitate.</p>
               <p>         — Ce s-a întâmplat, domnule Poirot?</p>
               <p>         — Nimic, răspunse. Mărturisesc că nu e chiar aşa cum mă aşteptam. Doar atât. Poirot arăta foarte nefericit. Dar trebuie să fie aşa, îşi spuse el ca pentru sine. Da! Aşa trebuie să fie!</p>
               <p>         — Bineînţeles că este aşa. Ce? Aţi spus asta tot timpul!</p>
               <p>         — Nu, nu. M-ai înţeles greşit.</p>
               <p>         — Nu spuneaţi că cineva din umbră o convinsese pe tânăra fată să se implice în această poveste într-un mod cu totul inocent?</p>
               <p>         — Da, da.</p>
               <p>         — Şi-atunci, ce vreţi mai mult?</p>
               <p>         Poirot oftă şi nu mai spuse nimic.</p>
               <p>         — Sunteţi un individ foarte ciudat. Nimic nu vă mulţumeşte. După părerea mea, am avut noroc că domnişoara Adams a scris scrisoarea asta.</p>
               <p>         Poirot îi dădu dreptate cu şi mai multă vigoare decât arătase până acum.</p>
               <p>         — Corect, şi ucigaşul nu a prevăzut asta nici un mo-ment. Când domnişoara Adams a acceptat cei zece mii de dolari, şi-a semnat condamnarea la moarte. Asasinul a crezut că şi-a luat toate măsurile de precauţie şi totuşi, fără să vrea, ea s-a dovedit mai deşteaptă decât el. Morţii vorbesc. Da, uneori mai şi vorbesc.</p>
               <p>         — N-am crezut niciodată că ea a făcut-o din proprie iniţiativă, zise Japp fără să roşească.</p>
               <p>         — Nu, nu, răspunse Poirot absent.</p>
               <p>         — Ei bine, eu trebuie să mă apuc de treabă.</p>
               <p>         — Îl veţi aresta pe căpitanul Marsh… Vreau să zic pe lordul Edgware?</p>
               <p>         — De ce nu? Cazul împotriva lui pare dovedit până la ultimul detaliu.</p>
               <p>         — E adevărat.</p>
               <p>         — Păreţi foarte abătut, domnule Poirot. Adevărul este că vă place să complicaţi lucrurile. Iată că teoria dumnea-voastră se dovedeşte corectă, şi totuşi nu vă mulţumeşte. Vedeţi vreun defect în dovezile pe care le avem?</p>
               <p>         Poirot înclină capul.</p>
               <p>         — Dacă domnişoara Marsh a fost complice sau nu, nu ştiu, zise Japp. Se pare totuşi că ştia, dacă a mers cu el în Regent Gate de la operă. Dacă nu a fost, de ce a luat-o cu el? În fine, vom afla ce au de spus despre asta.</p>
               <p>         — Îmi permiteţi să fiu de faţă? Întrebă Poirot cu un aer aproape modest.</p>
               <p>         — Bineînţeles! Dumneavoastră vă datorez acest deznodământ.</p>
               <p>         Japp luă telegrama de pe masă.</p>
               <p>         Am profitat de moment şi l-am tras pe Poirot deoparte.</p>
               <p>         — Ce ai, Poirot?</p>
               <p>         — Sunt foarte nefericit, Hastings. Totul pare simplu ca bună ziua şi chiar mai mult. Dar totuşi ceva nu-mi miroase a bine. Într-un fel sau altul, Hastings, ceva ne scapă. Toate faptele se potrivesc, este aşa cum mi-am imaginat şi totuşi, prietene, ceva nu este în regulă.</p>
               <p>         Mă privi cu un aer lamentabil.</p>
               <p>         Nu am ştiut ce să-i răspund ca să-1 consolez.</p>
            </div>
            <div type="div2" rend="P11">
               <head>         Capitolul 21<lb/>         Mărturia lui Ronald.</head>
               <p>         Îmi venea greu să înţeleg atitudinea lui Poirot. Oare nu asta era ceea ce el prezisese tot timpul?</p>
               <p>         Tot drumul spre Regent Gate, Poirot râmase perplex şi gânditor, neacordându-i nici o atenţie lui Japp care nu contenea să se felicite singur.</p>
               <p>         În sfârşit, îşi reveni din visare cu un oftat.</p>
               <p>         — În orice caz, murmură el, vom auzi ce are de spus.</p>
               <p>         — Nimic, dacă are ceva minte, comentă Japp. Destui oameni au contribuit la propria spânzurare pentru că au fost prea dornici să facă o declaraţie. Şi nici nu putem spune că îi avertizăm în legătură cu asta, chiar dacă suntem corecţi în totalitate. Însă cu cât sunt mai vinovaţi, cu atât sunt mai nerăbdători să-ţi înşire minciunile pregătite. Nu ştiu că ar trebui să vorbească mai întâi cu un avocat.</p>
               <p>         Oftă şi continuă:</p>
               <p>         — Avocaţii şi medicii legişti sunt cei mai mari duşmani ai poliţiei. De foarte multe ori mi s-a întâmplat să am un caz clar ca lumina zilei dat peste cap de medicul legist, care şi-a băgat nasul şi a lăsat vinovatul să scape. Pe avocaţi nu-i poţi condamna atât de tare, cred eu. Până la urmă sunt plătiţi pentru iscusinţa cu care interpretează lucrurile în favoarea lor.</p>
               <p>         Ajunşi la Regent Gate, am aflat că cei vizaţi erau acasă. Familia încă mai lua prânzul. Japp îşi exprimă dorinţa de a-i vorbi lordului Edgware între patru ochi, aşa că am fost conduşi în bibliotecă.</p>
               <p>         Tânărul ne urmă în câteva minute, cu un zâmbet degajat, care se şterse imediat ce ne văzu chipurile. Buzele i se strânseră.</p>
               <p>         — Bună ziua, inspectore. Ce se întâmplă?</p>
               <p>         Japp îi expuse obiectul vizitei în limbajul său obişnuit.</p>
               <p>         — Aha, deci asta era, zise Ronald.</p>
               <p>         Îşi trase un scaun, se aşeză şi îşi scoase o ţigară.</p>
               <p>         — Cred, inspectore, că aş vrea să vă fac o mărturisire.</p>
               <p>         — Cum doriţi, milord.</p>
               <p>         — Ştiu că e o nebunie din partea mea. Cu toate acestea, o voi face.,Nu am motive să mă tem de adevăr”, parcă aşa spun totdeauna eroii din romane, nu-i aşa?</p>
               <p>         Japp nu-i răspunse şi continuă să-1 privească pe Ronald fără nici un fel de reacţie vizibilă.</p>
               <p>         — Iată o masă şi un scaun la îndemână, continuă tânărul. Ajutorul dumneavoastră poate să se aşeze şi să stenografieze spusele mele.</p>
               <p>         Nu cred că Japp era obişnuit să i se pună la dispoziţie toate aceste aranjamente cu atâta grijă, şi sugestia lordului Edgware fu adoptată imediat.</p>
               <p>         — Pentru început, spuse tânărul, pentru că nu mi-am pierdut încă raţiunea, îmi închipui că alibiul meu perfect nu mai stă în picioare. Îi scot dincauză pe dragii Dortheimeri. Şoferul de taxi, nu-i aşa?</p>
               <p>         — Suntem la curent cu toate acţiunile dumneavoastră din acea seară, zise Japp, impasibil.</p>
               <p>         — Am o admiraţie foarte mare pentru Scotland Yard. Cu toate acestea, vedeţi voi, dacă aş fi plănuit cu adevărat o faptă atât de violentă, aş fi luat un taxi care m-ar fi adus direct în faţa casei şi l-aş fi pus să mă aştepte? V-aţi gândit la asta? A, văd că domnul Poirot a făcut-o.</p>
               <p>         — Mi-a trecut prin minte, da, răspunse Poirot.</p>
               <p>         — Nu se comite astfel o crimă premeditată, continuă Ronald. Punându-ţi o mustaţă roşcată şi o pereche de ochelari cu ramă de baga şi luând o maşină până pe strada următoare şi plătindu-1 pe şofer. Luând metroul? Eh, mai bine mă opresc aici. Avocatul meu, pentru un onorariu de câteva mii de guinee, ar descrie toate astea mai bine decât mine. Bineînţeles, prevăd răspunsul dumneavoastră. Crima a fost un impuls neprevăzut. Iată-mă în taxi, aşteptând etc., etc… Şi brusc, îmi spun: „Acum, băiete, du-te şi fă-o!”</p>
               <p>         Ei bine, vă voi spune adevărul. Aveam neapărată nevoie de bani. Nu cred că e vreun mister aici. Eram destul de disperat. Trebuia să fac rost de bani până a doua zi sau s-ar fi terminat totul. I-am cerut unchiului meu. Nu mă iubea prea mult, dar am sperat că ţine totuşi la onoarea numelui său. Bărbaţii între două vârste fac asta. Însă unchiul meu s-a dovedit mult mai modern în indiferenţa sa cinică.</p>
               <p>         Se părea că n-am altceva de făcut decât să suport consecinţele cu un zâmbet. Mă bătea gândul să încerc să împrumut de la Dortheimeri, dar ştiam că n-aveam nici o şansă. Şi nu puteam nici să mă căsătoresc cu fiica lor. E prea inteligentă ca să mă accepte. Apoi, din întâmplare, am întâlnit-o pe verişoara mea la operă. Nu o văd prea des, dar a fost întotdeauna drăguţă cu mine când locuiam în casă. Din vorbă în vorbă m-am trezit că îi spun de necazurile mele. Auzise oricum şi ea ceva de la tatăl ei. Şi deodată şi-a arătat curajul. Mi-a sugerat să iau perlele ei, care aparţinuseră mamei ei.</p>
               <p>         Tânărul bărbat făcu o pauză. Îmi dădu impresia că în vocea sa se simţea o emoţie reală. Sau îşi juca mai bine rolul decât ne-am fi aşteptat.</p>
               <p>         — Am acceptat oferta acestei copile binecuvântate. Puteam obţine pe perle suma de bani de care aveam nevoie şi m-am jurat că le voi răscumpăra chiar dacă ar fi însemnat să muncesc pentru asta. Dar perlele erau acasă în Regent Gate. Aşa că am decis că cel mai bun lucru de făcut era să mergem şi să le luăm. Am sărit într-un taxi şi am pornit la drum.</p>
               <p>         Am oprit maşina pe cealaltă parte a străzii în caz că cineva ar fi auzit taxiul în dreptul uşii. Geraldine a coborât şi a traversat strada. Avea cheia cu ea şi ar fi intrat neobservată, ar fi luat perlele şi mi le-ar fi adus. Nu ne aşteptam să se întâlnească însă cu nimeni, cu excepţia poate a unui servitor. Domnişoara Carroll, secretara unchiului meu, mergea la culcare de obicei pe la nouă şi jumătate. Unchiul meu probabil că se afla în bibliotecă.</p>
               <p>         Dina a plecat. Am rămas pe trotuar, fumând o ţigară. Din când în când mai aruncam câte privire spre casă să văd dacă vine. Şi acum, ajung la bucata din istorisirea mea pe care dacă vreţi o credeţi sau nu. Un bărbat a trecut pelângă mine pe trotuar. M-am întors să mă uit după el şi, spre surpriza mea, a urcat scările casei de la numărul 17, şi a intrat. Cel puţin aşa mi s-a părut, că era numărul 17, dar trebuie să recunosc că eram la ceva distanţă de el. Mi se păru ciudat din două motive: în primul rând, avea o cheie, şi, în al doilea rând, mi s-a părut că-1 recunosc ca fiind un actor bine-cunoscut.</p>
               <p>         Eram atât de surprins, încât am decis să văd ce se întâmplă. Din întâmplare, aveam în buzunar cheia casei. O pierdusem sau am crezut că am pierdut-o acum vreo trei ani. Am dat de ea pe neaşteptate cu o zi sau două înainte, şi intenţionam să i-o înapoiez unchiului meu în acea dimineaţă. Dar, în focul discuţiei, am pierdut din vedere acest amănunt. Când m-am schimbat pentru operă, am transferat-o împreună cu celelalte lucruri din buzunare.</p>
               <p>         Rugându-1 pe şoferul de taxi să aştepte, am străbătut cu paşi mari trotuarul, am traversat şoseaua, am urcat treptele casei cu numărul 17 şi am deschis uşa cu cheia. Holul era pustiu. Nu era nici urmă de vizitator. Am rămas un mo-ment privind în jurul meu, apoi am mers spre uşa biblio-tecii. Poate că bărbatul acela era la unchiul meu şi, dacă era aşa, ar fi trebuit să aud voci. Am stat în dreptul uşii bibliotecii, dar nu am auzit nimic.</p>
               <p>         Am simţit brusc că mă comportasem cu adevărat prosteşte. Bărbatul probabil că intrase într-o altă casă… Cea de alături, poate. Regent Gate este puţin luminat în timpul nopţii. M-am simţit ca un idiot. Ce naiba mă făcuse să-1 urmăresc pe acel individ nu-mi puteam da seama. Mă adusese până aici şi aş fi arătat ca un tâmpit dacă unchiul meu ar fi ieşit brusc din bibliotecă şi m-ar fi găsit acolo. Aş fi băgat-o pe Geraldine în necazuri şi Dumnezeu cu mila. Toate acestea doar pentru că ceva din ţinuta unui bărbat m-a făcut să-mi închipui că făcea ceva necurat. Din fericire, nu m-a văzut nimeni pentru că am ieşit cât de repede am putut.</p>
               <p>         M-am întors păşind uşor spre uşa de la intrare şi, în acelaşi moment, Geraldine a coborât scările cu perlele în mână.</p>
               <p>         A fost foarte surprinsă când m-a văzut acolo, bineînţeles. Am ieşit din casă şi apoi i-am explicat ce s-a întâmplat.</p>
               <p>         Ronald făcu o scurtă pauză.</p>
               <p>         — Ne-am întors în grabă la operă. Am ajuns acolo tocmai când se ridica cortina. Nimeni n-a bănuit că am plecat, pentru că, fiind o seară foarte călduroasă, mai multe persoane ieşiseră afară pentru a lua o gură de aer.</p>
               <p>         Tânărul se opri iar.</p>
               <p>         — Ştiu ce veţi spune: de ce nu ne-ai prezentat toate acestea imediat? Dar vă întreb pe dumneavoastră: Dacă aţi fi fost în locul meu, cu un motiv evident de a comite crima, aţi fi admis aşa de uşor că aţi fost în casă în noaptea crimei?</p>
               <p>         Sincer, am dat-o în bară! Chiar dacă am fi fost crezuţi, tot ne aşteptau o grămadă de probleme pe mine şi pe Geraldine. N-aveam nimic de-a face cu crima, nu văzusem nimic, nu auzisem nimic. Am gândit că era evident că mătuşica Jane a făcut-o. Şi-atunci, de ce m-aş fi pus eu pe tavă? V-am spus despre ceartă şi despre datoriile mele pentru că ştiam că le veţi afla oricum şi, dacă aş fi încercat să le ascund, aş fi apărut şi mai suspect şi mi-aţi fi analizat alibiul cu mai multă atenţie. Aşa cum vedeam eu lucrurile, dacă mă lăudamdestul cu acestea, v-aş fi făcut să vă gândiţi că, în ciuda bravadei mele, totul e în regulă. Dortheimerii erau convinşi că n-am părăsit Covent Garden, şi faptul că petrecusem una din pauze în compania verişoarei mele nu avea de ce să trezească vreo suspiciune. Şi ea putea spune oricând că a fost cu mine şi că nu am părăsit clădirea.</p>
               <p>         — Domnişoara Marsh a fost de acord cu această… Tăinuire?</p>
               <p>         — Da. Imediat ce am aflat, am sunat-o şi am sfătuit-o pentru binele ei să nu pomenească nimic de venirea noastră aici în timpul nopţii. Am stabilit că am fost împreună amândoi în timpul ultimei pauze la Covent Garden. Am vorbit puţin în stradă şi asta a fost tot. Ea a înţeles şi chiar a fost de acord. Adăugă după o scurtă pauză: Ştiu că nu sună prea bine… Declarând toate acestea de-abia acum. Dar este adevărat tot ce v-am spus. Pot să vă dau chiar numele şi adresa celui care mi-a dat banii pe perlele lui Geraldine în dimineaţa următoare. Şi dacă o întrebaţi şi pe ea, va confirma fiecare cuvânt de-al meu.</p>
               <p>         Se rezemă de spătarul scaunului şi îl privi pe Japp care rămăsese impasibil.</p>
               <p>         — Spuneţi că v-aţi gândit că Jane Wilkinson a comis crima, lord Edgware? Întrebă Japp.</p>
               <p>         — Ei bine, nu aţi crede acelaşi lucru? Mai ales după cele declarate de majordom?</p>
               <p>         — Ce ne puteţi spune despre pariul dumneavoastră cu domnişoara Adams?</p>
               <p>         — Un pariu cu domnişoara Adams? Vreţi să spuneţi, Carlotta Adams? Asta ce vrea să-nsemne?</p>
               <p>         — Negaţi că i-aţi oferit suma de zece mii de dolari pentru a se deghiza în Jane Wilkinson şi a merge la unchiul dumneavoastră în acea seară?</p>
               <p>         Ronald ne privi surprins.</p>
               <p>         — I-am oferit zece mii de dolari? Prostii! Cineva face glume pe seama dumneavoastră. Nu aveam de unde să-i dau zece mii de dolari. Visaţi cai verzi pe pereţi! Aşa spune ea?O, drace! Am uitat! E moartă, nu-i aşa?</p>
               <p>         — Da, răspunse Poirot încet, e moartă.</p>
               <p>         Ronald ne privi când pe unul, când pe celălalt. Înainte fusese binedispus, dar acum chipul său pălise şi în ochi i se citea teama.</p>
               <p>         — Nu mai înţeleg nimic, răspunse el. V-am spus ade-vărul. Presupun că niciunul dintre dumneavoastră nu mă crede.</p>
               <p>         Şi apoi, spre stupefacţia mea, Poirot îi răspunse:</p>
               <p>         — Ba da. Eu vă cred.</p>
            </div>
            <div type="div2" rend="P11">
               <head>         Capitolul 22<lb/>         Hercule Poirot se comportă ciudat.</head>
               <p>         Ne aflam în camerele noastre la hotel.</p>
               <p>         — Ce dracu'.? Am început eu.</p>
               <p>         Poirot mă întrerupse cu un gest mult mai extravagant decât îl văzusem vreodată făcând. Flutură ambele mâini în aer.</p>
               <p>         — Te implor, Hastings! Nu acum! Nu acum!</p>
               <p>         Şi îşi luă pălăria, îşi trase o palmă peste frunte şi ieşi valvârtej din cameră. Nu se întorsese încă, când, o oră mai târziu, apăru Japp.</p>
               <p>         — Omuleţul a ieşit? Întrebă el.</p>
               <p>         La răspunsul meu afirmativ din cap, se aşeză şi îşi şterse fruntea cu o batistă. Căldura era înăbuşitoare.</p>
               <p>         — Ce naiba 1-a apucat? Ascultă, Hastings, am rămas trăsnit când l-am văzut aplecându-se spre lordul Edgware şi spunându-i: „Eu vă cred”. M-am simţit ca într-o melo-dramă romantică. Nu mai înţeleg nimic!</p>
               <p>         Mă aflam în aceeaşi situaţie şi i-am împărtăşit acest lucru lui Japp.</p>
               <p>         — Şi apoi a părăsit casa în grabă, continuă Japp. Ce ţi-a zis după aceea?</p>
               <p>         — Nimic, am replicat.</p>
               <p>         — Nimic, nimic?</p>
               <p>         — Absolut nimic. Când am vrut să-i vorbesc, mi-a oprit vorbele cu un gest. M-am gândit că e mai bine să-1 las în pace. Când am ajuns aici, de-abia am apucat să scot o vorbă că a fluturat din mâini, şi-a luat pălăria şi a ieşit din nou în grabă.</p>
               <p>         Ne-am uitat unul la altul miraţi. Japp îşi dădu una peste frunte ca şi cum îşi adusese aminte de ceva.</p>
               <p>         — Trebuie să fie…, spuse el.</p>
               <p>         De data aceasta, înclinam să fiu de acord cu el. Japp sugerase deseori că Poirot era ceea ce numea el „ţicnit”. În acele cazuri, Japp nu înţelesese pur şi simplu unde voia Poirot să ajungă. Acum, mărturisesc că nici eu nu-i puteam înţelege atitudinea. Dacă n-ar fi fost scrântit, atunci cu siguranţă era ciudat de schimbător. Iată că i se confirma teoria într-un mod triumfător, şi el, în loc să fie mulţumit, începea să se îndoiască de ea.</p>
               <p>         Era suficient pentru a-i demoraliza şi exaspera până şi pe cei mai înfocaţi susţinători ai săi. Am scuturat din cap descurajat.</p>
               <p>         — A fost mereu un tip special, spuse Japp. A avut mereu modul lui deosebit de a privi lucrurile şi… Cam ciudat după părerea mea. E un fel de geniu, trebuie să recunosc asta. Dar se spune întotdeauna că geniile sunt foarte aproape de graniţa nebuniei şi o pot trece când nu te aştepţi. I-a plăcut mereu să complice lucrurile. Un caz simplu n-a fost niciodată îndeajuns de bun pentru el. Nu, trebuie să-1 facă să se frământe. E complet rupt de realitate şi joacă un joc pe care numai el îl înţelege. E ca una dintre acele doamne bătrâne care se joacă lent cu răbdarea ta şi când nu îi iese aşa cum şi-a dorit, trişează. Ei bine,cu Poirot e exact invers. Dacă lucrurile ies la iveală prea uşor, el trişează ca să le complice! Asta e părerea mea!</p>
               <p>         Nu am ştiut ce să-i răspund. Şi eu, la rândul meu, găseam de neînţeles comportamentul lui Poirot şi, pentru că mă simţeam foarte ataşat de bunul meu prieten, mă îngrijora mai mult decât voiam să o arăt.</p>
               <p>         Rămăseserăm în tăcere, când Poirot intră în cameră.</p>
               <p>         Arăta mai calm acum şi acest lucru mă bucură nespus.</p>
               <p>         Îşi scoase pălăria cu grijă, o puse pe masă împreună cu bastonul şi se aşeză în fotoliu.</p>
               <p>         — Iată-te, bunule Japp. Mă bucur. Tocmai mă gândeam că trebuie să te văd cât mai repede posibil.</p>
               <p>         Japp îl privi fără să-i răspundă. Îşi dădu seama că acesta era doar începutul discursului, aşa că îl aşteptă pe Poirot să-şi explice purtarea. Ceea ce prietenul meu chiar şi făcu, vorbind rar şi cu grijă.</p>
               <p>         — Ascultă-mă, Japp. Ne-am înşelat. Ne-am înşelat complet. Mă doare să o spun, dar am făcut o greşeală.</p>
               <p>         — E în regulă, replică Japp sigur pe el.</p>
               <p>         — Dar nu este în regulă! Este deplorabil! Mă doare sufletul.</p>
               <p>         — Nu trebuie să vă frământaţi pentru acel tânăr. Îşi merită din plin soarta.</p>
               <p>         — Nu el mă nelinişteşte, ci dumneata.</p>
               <p>         — Eu? Nu trebuie să vă faceţi griji din cauza mea.</p>
               <p>         — Ba da. Căci, vezi dumneata, cine te-a îndreptat spre această pistă? Hercule Poirot. Mais oui, eu sunt cel care ţi-a arătat această cale. Ţi-am atras atenţia asupra Carlottei Adams, ţi-am vorbit de scrisoarea ei către America. Eu sunt cel care ţi-a ghidat fiecare pas!</p>
               <p>         — Aş fi ajuns şi singur aici, i-o tăie Japp foarte rece. Sunteţi doar cu un pas înaintea mea, asta-i tot.</p>
               <p>         — Cela ce peut. Dai asta nu mă consolează. Dacă te va afecta… Dacă îţi vei pierde prestigiul din cauză că mi-ai ascultat ideile… Îmi voi reproşa asta pentru totdeauna.</p>
               <p>         Japp părea amuzat. Cred că îi atribuia lui Poirot motive nu foarte curate pentru această purtare. Îşi imagina că Poirot îl invidia pentru recunoaşterea ce-o va primi pentru elucidarea acestei poveşti.</p>
               <p>         — E în regulă, zise el către Poirot şi îmi făcu cu ochiul. Nu voi uita să fac cunoscut faptul că vă datorez o parte din lauri în această afacere.</p>
               <p>         — O, dar nu înţelegi nimic. Nu vreau recunoaştere şi, mai mult, nici nu vei primi vreuna, căci totul este un adevărat fiasco pentru dumneata şi eu, Hercule Poirot, sunt cel care 1-a creat.</p>
               <p>         Japp izbucni în râs dintr-odată, văzând expresia îndure-rată de pe chipul lui Poirot, care se arătă jignit.</p>
               <p>         — Îmi cer scuze, domnule Poirot, îi spuse el, ştergându-şi ochii de lacrimi, dar arătaţi atât de caraghios în disperarea dumneavoastră. Acum, liniştiţi-vă şi să uităm de această discuţie. Sunt dispus să-mi asum laurii sau dizgraţia pentru această afacere. Va face destulă vâvlă, aveţi dreptate aici, dareu mă voi strădui să obţin o con-damnare. Este posibil ca avocatul isteţ al lordului să-1 facă achitat… Nu ştii niciodată la ce să te aştepţi de la juriu. Dar chiar şi-aşa, nu mă va afecta cu nimic. Se va şti că am descoperit adevăratul vinovat chiar dacă nu va fi condam-nat. Şi dacă, din cine ştie ce întâmplare, o apucă pe vreo cameristă isteriile şi pretinde că ea 1-a omorât, atunci voi accepta situaţia şi nu mă voi plânge că m-aţi condus pe un drum greşit. Cred că aşa e corect.</p>
               <p>         Poirot îl privi cu blândeţe şi tristeţe în acelaşi timp.</p>
               <p>         — Eşti atât de încrezător… Întotdeauna încrezător! Nu te opreşti nici o clipă să te întrebi… Dar oare este aşa? Nu te îndoieşti niciodată. Nu te gândeşti niciodată: „E prea uşor să fie aşa”!</p>
               <p>         — Puteţi fi sigur de asta! Şi din cauza asta, scuzaţi-mă că mă exprim astfel, o luaţi pe câmpii de fiecare dată. De ce n-ar trebui să fie uşor? De ce n-ar fi bine dacă un lucru este simplu?</p>
               <p>         Poirot îl privi, oftă, îşi aruncă braţele în lături a nepu-tinţă şi scutură din cap.</p>
               <p>         — C'est fini! Nu voi mai spune un cuvânt.</p>
               <p>         — Splendid! Îi răspunse Japp cu afecţiune. Acum, să ne întoarcem la oile noastre. Sunteţi curios să ştiţi ce am mai făcut?</p>
               <p>         — Bineînţeles.</p>
               <p>         — Aşadar, am văzut-o pe onorabila Geraldine şi povestea ei este întocmai cu cea a lordului. E posibil să fie amândoi complici, dar mă cam îndoiesc. După părerea mea, el a păcălit-o… Ea e şi-aşa prea drăguţă cu el. Când a aflat că el a fost arestat, s-a emoţionat profund.</p>
               <p>         — Adevărat? Şi secretara… Domnişoara Carroll?</p>
               <p>         — Nu a fost prea surprinsă, cred. Cu toate acestea, e doar impresia mea.</p>
               <p>         — Şi perlele? Am întrebat. Această parte a istorisirii e adevărată?</p>
               <p>         — Foarte. A obţinut banii pe ele la prima oră a dimineţii următoare. Dar nu cred că acest lucru afectează restul. Bănuiesc că ideea i-a venit brusc când şi-a întâlnit verişoara la operă. Era disperat… Iată o cale de ieşire. Cred că se gândise cumva la asta şi de aceea păstrase cheia în buzunar. Nu cred că a fost un impuls de moment. Aşadar, vorbind cu verişoara sa, vede că implicând-o va obţine un plus de siguranţă pentru sine. O duce de nas, face aluzie la perle, ea pică în plasă şi iată-i la drum. Imediat ce ea a intrat în casă, el a urmărit-o şi a mers în bibliotecă. Poate că înălţimea Sa adormise în fotoliu. În orice caz, în două secunde şi-a făcut treaba şi a ieşit. Nu cred că se aştepta să fie surprins în casă de către tânăra fată, ci se gândise să fie găsit aşteptând nerăbdător pe trotuar, lângă taxi. Şi nici nu cred că şoferul de taxi ar fi trebuit să-1 vadă intrând în casă, ci impresia generală ar fi fost că s-a plimbat de-a lungul străzii, fumând şi aşteptând-o pe fată. Dacă vă amintiţi, taxiul era oprit cu faţa în direcţia opusă.</p>
               <p>         Bineînţeles că a doua zi dimineaţă, a trebuit să împru-mute banii pe colier. Trebuia să pară în continuare că are nevoie de bani. Apoi, aflând de crimă, o sperie pe fată şi o convinge să ascundă vizita lor nocturnă. Vor spune că au petrecut acea pauză împreună la operă.</p>
               <p>         — Şi atunci de ce n-au făcut întocmai? Întrebă repede Poirot.</p>
               <p>         Japp ridică din umeri.</p>
               <p>         — S-a răzgândit. Sau s-a gândit că verişoara lui nu va fi capabilă să ţină secretul. E o fiinţă cam nevricoasă.</p>
               <p>         — Da, aprobă Poirot. E o fiinţă cam nevricoasă.</p>
               <p>         După o pauză de câteva minute, Poirot reveni:</p>
               <p>         — Nu ţi se pare că ar fi fost mai uşor şi mai simplu pentru căpitanul Marsh să plece singur de la operă în tim-pul pauzei? Să fi intrat în linişte cu propria cheie, să-şi fi ucis unchiul şi apoi să se fi întors la operă… În loc să facă toate acestea cu un taxi aşteptând afară şi o tânără fată nervoasă, care ar fi putut coborî scările în orice clipă şi l-ar fi putut da de gol?</p>
               <p>         Japp rânji.</p>
               <p>         — Iată cum dumneavoastră sau eu am fi acţionat! Dar noi suntem puţin mai inteligenţi decât căpitanul Ronald Marsh.</p>
               <p>         — Nu sunt aşa de sigur. Mi-a dat impresia unui tânăr destul de inteligent.</p>
               <p>         — Dar nu la fel de inteligent ca Hercule Poirot! Haideţi, sunt sigur că asta aţi gândit! Râse Japp.</p>
               <p>         Poirot îl privi rece.</p>
               <p>         — Şi dacă e inocent, de ce a mai convins-o pe tânăra Adams să accepte pariul? Continuă Japp. Poate exista doar un singur motiv pentru această păcăleală… Să-1 protejeze pe adevăratul criminal.</p>
               <p>         — Aici sunt de acord cu dumneata în întregime.</p>
               <p>         — Mă bucur că în sfârşit vedem amândoi lucrurile la fel.</p>
               <p>         — Să fi fost el cel care a vorbit cu domnişoara Adams, medită Poirot. În timp ce, în realitate… Nu, e o prostie!</p>
               <p>         Apoi, privindu-1 pe Japp, îl întrebă brusc:</p>
               <p>         — Care e teoria dumitale cu privire la moartea Carlottei Adams?</p>
               <p>         Japp îşi drese vocea.</p>
               <p>         — Înclin să cred că a fost un accident. Recunosc, un accident convenabil, dar nu văd cum el ar fi avut ceva de-a face cu asta. Alibiul lui se confirmă după spectacolul de la operă. S-a aflat la Sobranis cu familia Dortheimer până aproape de unu noaptea. Carlotta Adams era de mult cul-cată. Nu, cred că a fost unul dintre acele momente noro-coase pe care le mai au câteodată criminalii. Altfel, dacă nu s-ar fi petrecut accidentul, cred că îşi făcuse deja planuri cum să o reducă la tăcere. Mai întâi ar fi ameninţat-o cu influenţa pe care o avea ca lord, i-ar fi zis că va fi arestată pentru crimă dacă ar fi spus adevărul. Apoi, ar fi cumpărat-o cu o sumă mare de bani.</p>
               <p>         — Şi nu te miră că…, şi Poirot se opri exact în dreptul lui Japp. Şi nu te miră că domnişoara Adams ar fi lăsat să fie spânzurată o altă femeie, când mărturia ei ar fi putut să o salveze?</p>
               <p>         — Jane Wilkinson n-ar fi fost spânzurată. Declaraţiile invitaţilor de la Sir Montagu Corner erau suficiente pentru a-i susţine nevinovăţia.</p>
               <p>         — Dar ucigaşul nu ştia asta. Ar fi trebuit să conteze pe spânzurarea lui Jane Wilkinson şi tăcerea Carlottei Adams.</p>
               <p>         — Vă place să vorbiţi, nu-i aşa, domnule Poirot? Şi mai sunteţi convinscă Ronald Marsh e un tânăr nevinovat care nu ar face rău nici unei muşte. Credeţi în povestea lui că un alt bărbat s-a furişat în locuinţa lordului Edgware?</p>
               <p>         Poirot ridică din umeri.</p>
               <p>         — Ştiţi cumva cine pretinde că ar fi acesta?</p>
               <p>         — Aş putea ghici, probabil.</p>
               <p>         — El spune că i s-a părut a fi vedeta de cinema, Bryan Martin. Ce spuneţi despre asta? Un bărbat care nici măcar nu 1-a văzut vreodată pe lordul Edgware.</p>
               <p>         — Atunci, ar fi foarte curios să-1 vadă cineva pe acest bărbat deschizând uşa cu cheia.</p>
               <p>         — Ha! Făcu Japp, pe un ton plin de dispreţ. Acum, presupun că aţi fi foarte surprins să aflaţi că domnul Bryan Martin nici măcar nu a fost în Londra în acea noapte. A însoţit o tânără doamnă la cină la Molesey şi nu s-au întors în Londra decât după miezul nopţii.</p>
               <p>         — Aha! Răspunse Poirot blând. Nu sunt deloc surprins. Tânăra doamnă este şi ea actriţă?</p>
               <p>         — Nu. E o tânără proprietară a unui magazin de pălării. De fapt, e chiar prietena domnişoarei Adams, domnişoara Driver. Cred că veţi fi de acord cu mine că mărturia sa este de necontestat.</p>
               <p>         — Nu am pus-o nici o clipă la îndoială, dragul meu prieten.</p>
               <p>         — De fapt, eşti învins şi o ştii, băiete, zise Japp râzând. Povestea asta vânătorească s-a dovedit a fi o fantasma-gorie, asta e tot. Nimeni nu a intrat la numărul 17. Şi nici în altă casă vecină… Şi ce ne arată asta? Că înălţimea Sa este un mincinos!</p>
               <p>         Poirot clătină trist din cap.</p>
               <p>         Japp se ridică în picioare, foarte mulţumit de sine.</p>
               <p>         — Haide, e totul în regulă acum.</p>
               <p>         — Cine e „D, Paris, noiembrie”?</p>
               <p>         Japp dădu din umeri.</p>
               <p>         — Poveste veche, presupun. Nu poate o fată să păstreze un suvenir de acum şase luni, care nu are nici o legătură cu crima? Trebuie să ştim când să ne oprim, domnule Poirot!</p>
               <p>         — Acum şase luni, murmură Poirot, cu o strălucire în ochi. Dieu, que je suis bête!</p>
               <p>         — Ce spune? Mă întrebă Japp.</p>
               <p>         Poirot se ridică şi îl împunse pe Japp cu degetul în piept.</p>
               <p>         — Ascultă! De ce servitoarea domnişoarei Adams nu a recunoscut această cutie? De ce domnişoara Driver nu a recunoscut-o nici ea?</p>
               <p>         — Ce vreţi să spuneţi cu asta?</p>
               <p>         — Pentru că e noua! Tocmai ce a primit-o. Paris, noiembrie… Perfect… Mă îndoiesc ca data de pe cutie să invoce vreo amintire. Pentru că i-a fost oferită de-abia acum, şi nu atunci. Doar ce a fost cumpărată! Investighează asta, te implor, bunul meu Japp. Este cu siguranţă un indiciu. Nu cred că a fost cumpărată de aici, ci din străinătate. Probabil de la Paris. Dacă ar fi fost cumpărată de aici, cu siguranţă că vreun bijutier ar fi recunoscut asta, pentrucă a fost fotografiată şi a apărut în toate ziarele. Da, da, Paris. Sau vreun alt oraş din străinătate, dar sunt mai mult ca sigur că este vorba de Paris. Te implor, Japp, interesează-te despre asta, pune întrebări. Vreau să aflu… Nici nu-ţi poţi închipui cât de mult… Cine este acest misterios D.</p>
               <p>         — Nu văd cu ce ar strica, îi răspunse Japp binevoitor. Nu pot să spun că mă încântă ideea, dar voi face tot ce pot. Cu cât ştim mai multe, cu atât mai bine.</p>
               <p>         Şi se îndepărtă vesel.</p>
            </div>
            <div type="div2" rend="P11">
               <head>         Capitolul 23<lb/>         Scrisoarea</head>
               <p>         — Acum, făcu Poirot, să mergem să mâncăm. Mă luă de braţ şi îmi zâmbi. Dragul meu, am speranţe! Îmi explică el.</p>
               <p>         Eram fericit să-1 văd revenit la normal, cu toate că nu eram mai puţin convins de vinovăţia tânărului Ronald. Mi-am închipuit că şi Poirot însuşi împărtăşea aceeaşi părere, după ce ascultase argumentele lui Japp, iar căutarea cumpărătorului cutiei era, probabil, o ultimă încercare de a salva aparenţele.</p>
               <p>         Aşadar, ne-am îndreptat spre restaurant să luăm prânzul împreună ca doi prieteni.</p>
               <p>         Spre surprinderea mea, la o masă din celălalt capăt al sălii, i-am văzut pe Bryan Martin şi pe Jenny Driver luând masa împreună. Amintindu-mi de vorbele lui Japp, am bănuit că între ei ar fi o posibilă legătură amoroasă.</p>
               <p>         Ne văzură imediat şi Jenny ne făcu semn cu mâna.</p>
               <p>         Când am ajuns la cafea, Jenny îşi părăsi însoţitorul şi se apropie de masa noastră. Arăta la fel de plină de viaţă ca întotdeauna.</p>
               <p>         — Pot să mă aşez un minut lângă dumneavoastră, domnule Poirot?</p>
               <p>         — Bineînţeles, domnişoară. Sunt încântat să vă revăd. Domnul Martin ni se va alătura şi el?</p>
               <p>         — L-am rugat să mă aştepte pentru că vreau să vă vor-besc despre Carlotta.</p>
               <p>         — Vă ascult, mademoiselle.</p>
               <p>         — Doreaţi să aflaţi dacă avea vreo preferinţă pentru vreun bărbat, nu-i aşa?</p>
               <p>         — Da, da.</p>
               <p>         — Ei bine, m-am tot gândit. Uneori, nu-ţi vine imediat în minte, aşa că trebuie să meditezi la ceea ce s-a întâmplat, să-ţi aminteşti cuvinte sau fraze cărora nu le-ai dat prea multă importanţă la momentul respectiv. Exact asta am făcut şi, amintindu-mi întocmai cuvintele ei, am ajuns la o oarecare concluzie.</p>
               <p>         — Continuaţi, mademoiselle.</p>
               <p>         — Cred că bărbatul la care ţinea… Sau începea să ţină… Era Ronald Marsh… Ştiţi, cel care tocmai a moştenit titlul.</p>
               <p>         — Şi ce vă face să credeţi asta, mademoiselle?</p>
               <p>         — Păi, unul dintre motive ar fi că, într-una din zile, vorbind la modul foarte general, Carlotta mi-a povestit despre un bărbat cam ghinionist şi cum acest lucru i-ar putea afecta caracterul. A spus ceva de genul că acel bărbat ar putea fi un om de treabă şi totuşi, din cauza acestor circumstanţe, s-ar putea să-şi piardă capul. O întreagă teorie despre cum, bietul de el, oropsit de societate, începe prin a face şi el rău. Şi, după cum ştiţi, este primul lucru pe care şi-1 spune o femeie pentru a justifica purtarea unui bărbat de care începe să se îndrăgostească. Am auzit placa aceasta de atâtea ori! Carlotta era foarteinteligentă şi totuşi venea acum cu această poveste de parcă de-abia acum scosese capul în lume. Aşa că mi-am spus: „Hei, ceva nu este în regulă”. Nu a menţionat nici un nume… V-am spus, discuţia a fost foarte generală. Dar, aproape imediat, a început să vorbească despre Ronald Marsh şi despre cât de rău a fost tratat. N-am făcut legătura atunci, datorită manierei sale impersonale şi degajate cu care a prezentat lucrurile. Dar acum… Încep să mă întreb. Bănuiesc că se referea la Ronald. Dumneavoastră ce credeţi, domnule Poirot? Încheie ea şi îl privi pe Poirot în ochi.</p>
               <p>         — Cred, mademoiselle, că mi-aţi oferit, poate, o informaţie foarte preţioasă.</p>
               <p>         — Bun aşa! Îi răspunse ea şi bătu din palme.</p>
               <p>         Poirot o privi cu simpatie.</p>
               <p>         — Poate nu aţi aflat, dar… Domnul despre care tocmai aţi vorbit, Ronald Marsh… Lordul Edgware… Tocmai a fost arestat.</p>
               <p>         — O, şi Jenny îl privi surprinsă. Atunci concluzia la care am ajuns e cam tardivă.</p>
               <p>         — Niciodată nu-i prea târziu, zise Poirot. Nu pentru mine, dacă înţelegeţi. Vă mulţumesc, mademoiselle.</p>
               <p>         Tânăra ne părăsi şi se întoarse la Bryan Martin.</p>
               <p>         — Iată, Poirot, am comentat. Asta îţi zdruncină cu siguranţă ideile.</p>
               <p>         — Nicidecum, Hastings. Din contră… Le întăreşte.</p>
               <p>         În ciuda acestei afirmaţii curajoase, eram de părere în sinea mea că Poirot începea să piardă din teren.</p>
               <p>         În zilele ce urmară, nu menţionă nici un cuvânt despre cazul lordului Edgware. Dacă aminteam de el, îmi răs-pundea monosilabic şi fără interes. Cu alte cuvinte, se spălă pe mâini de întreaga poveste. Indiferent ce îi trecuse prin mintea-i fantastică referitor la acest asasinat, se văzuse în ipostaza de a recunoaşte că greşise şi că prima sa teorie despre acest caz fusese cea corectă, Ronald Marsh fiind adevăratul vinovat. Însă, fiind vorba despre Poirot, nu putea recunoaşte deschis că aşa stăteau lucrurile şi, astfel, pretinse că şi-a pierdut interesul.</p>
               <p>         Cam asta era părerea mea privind atitudinea lui Poirot. Păru depăşit de situaţie, nu arătă nici un interes pentru acţiunile poliţiei care, în orice caz, erau doar o pură formalitate. Se ocupă de alte cazuri şi, aşa cum v-am spus, nu arăta nici un interes atunci când se făcea şi cea mai mică menţiune la acest subiect.</p>
               <p>         Cam la două săptămâni după evenimentele descrise în capitolul anterior, mi-am dat seama că interpretarea mea privind atitudinea lui Poirot fusese cu totul greşită.</p>
               <p>         Era dimineaţă, cam pe la micul dejun. Lângă farfuria lui Poirot se adunaseră ca de obicei o grămadă de scrisori. Le sortă cu degete agile şi, cu o exclamaţie bruscă de satisfacţie, luă o scrisoare cu un timbru american pe plic şi se grăbi să o deschidă.</p>
               <p>         L-am privit cu mare interes, căci părea foarte mulţumit de ceea ce primise. Plicul conţinea o scrisoare şi un pachet destul de gros.</p>
               <p>         Poirot citi scrisoarea de la un capăt la altul de vreo două ori, apoi mă privi:</p>
               <p>         — Ai vrea să vezi despre ce e vorba, Hastings? I-am luat scrisoarea din mână şi am citit următoarele:</p>
               <p>         Dragă domnule Poirot, Am fost foarte mişcată de scrisoarea dumneavoastră, în ultima vreme, am fost atât de tulburată de tot ceea ce s-a întâmplat. În plus, pe lângă durerea mea, am suferit atât de mult la auzul tuturor insinuărilor puse pe seama Carlottei… Cea mai dragă, scumpă soră pe care şi-ar dori-o vreodată cineva. Nu, domnule Poirot, Carlotta nu lua nici un fel de drog! Sunt sigură de asta pentru că avea oroare de ele. Am auzit-o deseori afirmând acest lucru. Şi dacă a jucat vreun rol în moartea acelui biet om, a fost complet inocent din partea ei şi, cu siguranţă, scrisoarea ei către mine o dovedeşte în întregime. Vă trimit originalul scrisorii la rugămintea dumneavoastră. Mă doare nespus sâ mâ despart de ultima ei scrisoare, dar ştiu că veţi avea grija de ea şi mi-o veţi înapoia. Şi dacă vă va ajuta să clarificaţi misterul morţii ei, aşa cum afirmaţi… Atunci, bineînţeles că trebuie sâ ajungă la dumneavoastră.</p>
               <p>         M-aţi întrebat dacă nu cumva Carlotta a menţionat în scrisorile ei pe cineva în mod deosebit. Ei bine, mi-a scris despre multe persoane, bineînţeles, dar nimeni în mod special. Cei despre care mi-a povestit mai des au fost Bryan Martin, pe care 1-a cunoscut cu ani în urmă, o tânără pe nume Jenny Driver şi un oarecare căpitan Ronald Marsh.</p>
               <p>         Mi-aş dori sâ vă pot spune mai multe. Mi-aţi scris cu atâta blândeţe şi înţelegere şi mi-aţi dat impresia câ înţelegeţi ce ne lega pe mine şi pe Carlotta.</p>
               <p>         Cu multă recunoştinţă, Lucie Adams.</p>
               <p>         P. S. Un inspector de poliţie tocmai a trecut pe la mine să-mi ceară scrisoarea Carlottei. I-am răspuns câ v-am expediat-o dumneavoastră. Bineînţeles, nu era adevărat, dar am simţit că, într-un fel sau altul, este mai bine ca scrisoarea sâ ajungâ mai întâi la dumneavoastră. Se pare câ Scotland Yardul are nevoie de ea ca probă la dosar pentru a dovedi vinovăţia ucigaşului. Vă rog să le-o înmânaţi dumneavoastră. Dar, vă rog, faceţi tot posibilul să o pot primi înapoi cândva. Vedeţi dumneavoastră, sunt ultimele cuvinte ale Carlottei către mine.</p>
               <p>         — Deci până la urmă i-ai scris personal? Am remarcat, lăsând scrisoarea pe masă. De ce ai făcut asta, Poirot? Şi de ce ai cerut originalul scrisorii?</p>
               <p>         Poirot se aplecă gânditor peste foile de hârtie incluse în plicul trimis de Lucie Adams.</p>
               <p>         — Sincer, n-aş putea spune de ce, Hastings… Decât că poate am sperat că originalul ar putea explica inexplicabilul.</p>
               <p>         — Nu văd ce ar putea arăta în plus textul acelei scrisori. Carlotta Adams a dat scrisoarea cameristei sale pentru a o duce la poştă. Nu e nici o şmecherie în asta. Şi, cu sigu-ranţă, nu-i altceva decât o scrisoare ca oricare alta.</p>
               <p>         Poirot suspină.</p>
               <p>         — Ştiu, ştiu şi tocmai de aceea mă intrigă. Pentru că, Hastings, aşa cum am citit-o noi atunci, această scrisoare este imposibilă.</p>
               <p>         — Prostii!</p>
               <p>         — Nu, nu. Vezi tu, aşa cum am gândit eu, unele lucruri trebuie să se întâmple… Pentru că se leagă unele de altele conform unei metode şi unei ordini într-o manieră firească. Dar apoi, vine această scrisoare şi este în dezacord complet cu toate celelalte lucruri. Şi-atunci, cine greşeşte? Hercule Poirot sau scrisoarea?</p>
               <p>         — Nu crezi că, poate, de data aceasta ar putea fi Hercule Poirot? I-am sugerat eu cât mai delicat posibil.</p>
               <p>         Poirot îmi aruncă o privire plină de reproş.</p>
               <p>         — M-am înşelat şi eu de câteva ori… Dar nu şi de data aceasta. Este evident că, întrucât scrisoarea pare impo-sibilă, atunci este imposibilă. Ceva ne scapă cu privire la această scrisoare. Şi vreau să descopăr ce anume.</p>
               <p>         Şi îşi reluă analiza epistolei în cauză, înarmându-se cu un mic microscop portabil.</p>
               <p>         După ce termină examinarea atentă a fiecărei pagini în parte, mi le înmână şi mie. Bineînţeles că nu am putut găsi nimic nelalocul lui. Scrisul era ferm şi lizibil şi reproducea cuvânt cu cuvânt ceea ce citisem deja în copia telegrafiată din America.</p>
               <p>         Poirot oftă adânc.</p>
               <p>         — Nu văd nimic contrafăcut aici… Nu, e acelaşi scris peste tot. Şi totuşi, aşa cum ţi-am spus, este imposibil…</p>
               <p>         Se întrerupse. Îmi ceru filele cu un gest de nerăbdare. I le-am dat înapoi, şi le parcurse încă o dată cu mare atenţie.</p>
               <p>         Deodată, scoase un strigăt.</p>
               <p>         Mă îndepărtasem de masă şi, în picioare, mă delectam cu priveliştea din dreptul ferestrei noastre. La auzul strigătului lui, m-am întors repede spre el.</p>
               <p>         Poirot tremura pur şi simplu de emoţie. Ochii căpăta-seră o nuanţă de un verde puternic. Cu degetul tremurând, îmi arăta ceva în scrisoare.</p>
               <p>         — Uite, Hastings! Uită-te aici… Repede… Vino să vezi!</p>
               <p>         Am fugit spre el. În faţa lui, pe masă, se afla una dintre paginile scrisorii. Însă nu vedeam nimic neobişnuit la ea.</p>
               <p>         — Nu vezi nimic? Toate celelalte pagini au marginile drepte… Sunt foi simple. În timp ce aceasta… Vezi… Una din margini este inegală… A fost ruptă. Acum, înţelegi ce vreau să spun? Aceasta pagina a fost dublă, şi, astfel, dacă înţelegi, lipseşte o pagină din scrisoare.</p>
               <p>         L-am privit tâmpit, cu siguranţă.</p>
               <p>         — Dar cum aşa? Ar avea sens…</p>
               <p>         — Da, da, are sens. Şi iată unde intră în scenă ingeniozitatea ideii. Citeşte şi vei vedea.</p>
               <p>         Cred că nu pot face aici mai mult decât să reproduc facsimilul paginii în chestiune.</p>
               <p>         Mi-a spus: „Cred câ l-ai păcăli chiar pe însuşi lordul Edgware. Ascultă, cât ai vrea să mă ajuţi cu un pariu?”</p>
               <p>         Am râs şi i-am răspuns:Pe cât?”</p>
               <p>         Draga mea Lucie, răspunsul sâu aproape mi-a tăiat respiraţia:</p>
               <p>         Zece mii de dolari!</p>
               <p>         — Realizezi, acum? Întrebă Poirot. Scrisoarea e între-ruptă acolo unde e vorba de căpitanul Marsh. Îi deplânge situaţia şi apoi spune: „I-a plăcut spectacolul meu foarte mult”. Apoi, pe pagina următoare continuă: „El mi-a zis…”. Dar, dragul meu, o pagină lipseşte. Persoana care „a zis” poate să nu fie aceeaşi cu cea din pagina precedentă. De fapt, nici nu este cel din pagina anterioară. Este vorba despre cu totul alt bărbat care a propus păcăleala. Vezi, nicăieri după aceea nu mai este menţionat numele lui. A! C'est épatant!1 într-un fel sau altul, ucigaşul nostru a descoperit scrisoarea care-1 dădea de gol. Fără îndoială că iniţial s-a gândit să o distrugă, dar, apoi, citind-o, descoperă un mijloc mai ingenios de a se salva. Îndepăr-tează una dintre pagini şi scrisoarea capătă astfel un alt sens şi face să cadă bănuiala pe alt bărbat… Un bărbat care de asemenea are motive să-1 vrea mort pe lordul Edgware. Ah! Este un dar! O mică răsplată! A rupt pagina şi a pus scrisoarea la loc în plic.</p>
               <p>         L-am privit pe Poirot cu admiraţie. Nu eram perfect convins de adevărul spuselor lui. După părerea mea, Carlotta putea să se folosească de o jumătate de foaie deja ruptă. Dar Poirot era atât de transfigurat de bucurie încât, pur şi simplu, n-am avut inima să-i sugerez această posi-bilitate. Până la urmă, cine ştie, poate că avea dreptate.</p>
               <p>         M-am hazardat totuşi să-i atrag atenţia asupra uneia sau mai multor obiecţii la teoria sa.</p>
               <p>         — Dar cum a pus asasinul, oricine ar fi el, mâna pe scrisoare? Domnişoara Adams a scos-o direct din poşetă şi i-a dat-o personal cameristei pentru a o pune la poştă. Cel puţin, aşa a afirmat camerista.</p>
               <p>         — Atunci, trebuie să presupunem două lucruri: fie camerista minte, fie, în cursul acelei seri, Carlotta Adams s-a întâlnit cu ucigaşul.</p>
               <p>         Am încuviinţat din cap.</p>
               <p>         — Cred că cea mai probabilă este ultima variantă. Încă nu ştim unde şi-a petrecut timpul Carlotta Adams între momentul în care a părăsit apartamentul şi ora nouă seara când şi-a lăsat valiza la gara Euston. În tot timpul acesta, sunt convins că s-a întâlnit cu ucigaşul într-un loc stabilit dinainte… Poate că au luat masa împreună şi el i-a dat ultimele indicaţii. În ceea ce priveşte scrisoarea, nu ştim cu exactitate ceea ce s-a întâmplat şi putem face doar pre-supuneri. Poate că o avea în mână pentru a o pune la cutia poştală şi a pus-o pe masă la restaurant. El, văzând adresa, a mirosit un posibil pericol şi a luat pe nesimţire plicul, s-a scuzat pentru câteva minute, a citit scrisoarea, a rupt pagina şi a repus-o pe masă la întoarcere sau i-a dat-o la plecare pretinzând că i-a căzut. Detaliile exacte ale modului în care s-au petrecut lucrurile nu contează atât de mult, dar două lucruri sunt foarte clare. Carlotta Adams s-a întâlnit cu ucigaşul în acea seară fie înainte de asasinarea lordului Edgware, fie după aceea, pentru că au avut suficient timp să se vadă şi după ce ea a părăsit Corner House. Am o mică bănuială – cu toate că e foarte posibil să mă înşel – că ucigaşul i-a dat cadou cutia aurită… Poate ca un suvenir al primei lor întâlniri. Şi dacă este aşa, atunci numele ucigaşului începe cu litera D.</p>
               <p>         — Nu văd ce caută aici cutiuţa aurită.</p>
               <p>         — Ascultă-mă, Hastings. Carlotta Adams nu folosea veronal. Lucie Adams o afirmă şi eu înclin să cred acelaşi lucru. Această tânără persoană cu privirea ageră şi plină de sănătate nu arăta în nici un fel că ar fi căzut pradă acestui viciu. Niciunul dintre prietenii ei şi nici camerista nu au recunoscut cutia. Şi atunci de ce a fost găsită în posesia ei după moarte? Oare pentru a lăsa impresia că lua veronal şi asta de ceva timp… Adică de cel puţin şase luni. Să pre-supunem că 1-a văzut pe criminal, după crimă, timp de câteva minute. Au băut ceva împreună pentru a sărbători reuşita planului lor. Şi, în paharul tinerei femei, el a pus o doză suficientă de veronal pentru a se asigura că ea n-o să se mai trezească a doua zi dimineaţă.</p>
               <p>         — Oribil! Am comentat şi mă străbătu un fior.</p>
               <p>         — Da, nu e ceva prea plăcut, replică Poirot sec.</p>
               <p>         — Îi vei povesti toate astea lui Japp? Am întrebat după câteva minute.</p>
               <p>         — Nu încă. Ce i-aş putea spune? Acest excelent Japp ar considera această ipoteză o altă nebunie de-a mea. Ha, tânăra femeie a scris pe o foaie de hârtie deja ruptă! Asta-i tot!</p>
               <p>         Am fixat podeaua cu o privire vinovată.</p>
               <p>         — Ce-aş putea să-i răspund? Nimic. E doar un eveni-ment posibil. Ştiu doar că ea nu a scris din întâmplare pe o hârtie deja ruptă pentru că este necesar ca lucrurile să se fi petrecut astfel. Făcu o pauză, cu o expresie visătoare pe chip. Gândeşte-te şi tu, Hastings, dacă acel bărbat ar fi avut vreun pic de minte, ar fi tăiat pagina în loc s-o rupă. Şi astfel, noi n-am fi observat nimic!</p>
               <p>         — De unde deducem că este un individ cam neglijent, am făcut eu zâmbind.</p>
               <p>         — Nicidecum. E posibil să se fi grăbit. După cum vezi, este ruptă fără prea mare atenţie. O, cu siguranţă că a fost presat de timp. Adăugă, după câteva minute de gândire: Sper că ai remarcat un lucru. Acest bărbat… Acest D… trebuie să aibă un foarte bun alibi pentru acea seară.</p>
               <p>         — Nu văd cum ar fi putut avea vreun alibi dacă şi-a petrecut întâi timpul la Regent Gate, pentru a comite crima, şi apoi în compania Carlottei Adams.</p>
               <p>         — Exact, zise Poirot. Este ceea ce am vrut să spun. Are nevoie disperată de un alibi şi astfel, fără îndoială că şi-a pregătit unul. Şi încă ceva: Oare numele lui începe într-adevăr cu litera D? Sau D-ul vine de la un nume de alint cunoscut doar de ea? Făcu iar o pauză şi continuă apoi cu o voce joasă: Un bărbat a cărui iniţială sau poreclă începe cu D. Hastings, trebuie să-1 găsim! Da, trebuie să aflăm cine este!</p>
            </div>
            <div type="div2" rend="P11">
               <head>         Capitolul 24<lb/>         Vesti de la Paris.</head>
               <p>         A doua zi, am primit o vizită neaşteptată.</p>
               <p>         Ne fu anunţată Geraldine Marsh.</p>
               <p>         Poirot o întâmpină şi îi oferi un scaun tinerei fete ai cărei ochi încercănaţi păreau mai întunecaţi ca niciodată şi trădau nopţi de insomnie. Îmi păru rău de ea, văzându-i trăsăturile poate prea palide şi obosite, pentru cineva atât de tânăr… Puţin mai în vârstă decât, în fine, un copil.</p>
               <p>         — Domnule Poirot, am venit să vă văd pentru că pur şi simplu nu ştiu ce să mai cred. Sunt atât de îngrijorată şi tulburată!</p>
               <p>         — Vă ascult, mademoiselle.</p>
               <p>         Răspunsul lui Poirot arăta multă compasiune pentru situaţia ei.</p>
               <p>         — Ronald mi-a repetat cuvintele dumneavoastră din acea zi. Mă refer la ziua îngrozitoare a arestării sale, explică tânăra cu un tremur. Mi-a spus că aţi venit la el dintr-odată, tocmai când terminase de relatat acea istorie de necrezut şi aţi afirmat că dumneavoastră îl credeţi. E adevărat, domnule Poirot?</p>
               <p>         — E adevărat, mademoiselle. Exact asta am spus.</p>
               <p>         — Ştiu asta, însă ceea ce vreau să aflu nu este dacă aces-tea sunt exact cuvintele dumneavoastră, ci dacă într-adevăr aşa şi gândiţi. Adică, credeţi în povestea lui?</p>
               <p>         Arăta foarte tulburată, aplecată înspre Poirot, cu mâinile împreunate.</p>
               <p>         — Am exprimat ceea ce am gândit, mademoiselle, răspunse Poirot încet. Nu cred că verişorul dumneavoastră 1-a ucis pe lordul Edgware.</p>
               <p>         Un pic de culoare apăru în obrajii tinerei şi ochii i se deschiseră larg.</p>
               <p>         — Oh! Atunci credeţi că altcineva 1-a ucis?</p>
               <p>         — Evidemment, domnişoară.</p>
               <p>         Poirot zâmbi.</p>
               <p>         — Sunt prostuţă. Mă exprim aiurea. Ce vreau să spun este… Ştiţi cine ar putea fi?</p>
               <p>         Şi, spunând acestea, tânăra se apropie de Poirot cu evidentă nerăbdare.</p>
               <p>         — Am micile mele idei, normal… Sau, mai bine zis, bănuielile mele.</p>
               <p>         — Îmi puteţi spune? Vă rog… Vă rog din suflet!</p>
               <p>         Poirot scutură din cap.</p>
               <p>         — Nu ar fi corect din partea mea.</p>
               <p>         — Atunci sunteţi aproape sigur de identitatea criminalului?</p>
               <p>         Poirot refuză să spună mai multe.</p>
               <p>         — Dacă mi-aţi da măcar un indiciu, îşi pledă tânăra cauza, m-aş simţi mai bine. Poate, cine ştie, aş putea să vă ajut. Da, serios, v-aş putea da o mână de ajutor!</p>
               <p>         Argumentul ei era foarte dezarmant, însă Poirot rămase impasibil.</p>
               <p>         — Ducesa de Merton încă e convinsă că a fost mama mea vitregă, reluă tânăra gânditoare şi aruncă o privire întrebătoare spre Poirot care nu avu nici oreacţie. Dar, personal, mă îndoiesc.</p>
               <p>         — Ce părere aveţi despre ea? Despre mama dumnea-voastră vitregă?</p>
               <p>         — O cunosc prea puţin. Eram la şcoală în Paris când tatăl meu s-a căsătorit cu ea. Când m-am întors acasă, s-a arătat destul de amabilă. Mi-a dat impresia că ar fi cam aiurită şi… Cam interesată.</p>
               <p>         Poirot aprobă cu un semn al capului.</p>
               <p>         — Aţi vorbit adineaori de ducesa de Merton. O vedeţi des?</p>
               <p>         — Da. A fost foarte amabilă cu mine. Am petrecut mult timp împreună în aceste ultime două săptămâni. A fost o perioadă îngrozitoare… cu toate bârfele, reporterii, Ronald în închisoare şi restul. Simt că nu am nici un prieten adevărat. Dar ducesa a fost minunată şi el a fost foarte drăguţ de asemenea… Adică fiul ei.</p>
               <p>         — Vă place de el?</p>
               <p>         — Îl găsesc timid. Rigid şi cu un caracter mai degrabă dificil. Dar mama sa vorbeşte foarte mult despre el, aşa că simt deja că îl cunosc destul de bine.</p>
               <p>         — Înţeleg. Spuneţi-mi, mademoiselle, ţineţi mult la vărul dumneavoastră?</p>
               <p>         — La Ronald? Bineînţeles! El… Nu ne-am văzut prea mult în ultimii doi ani… Dar înainte, când locuiam în aceeaşi casă, am crezut întotdeauna că este minunat. Glumea tot timpul şi scornea tot felul de nebunii. O, în casa tristă în care trăiam, schimba complet lucrurile.</p>
               <p>         Poirot încuviinţă din cap cu simpatie, însă continuă cu o remarcă tăioasă, care mă surprinse prin cruzimea ei.</p>
               <p>         — Înseamnă că nu vreţi să-1 vedeţi spânzurat, nu-i aşa?</p>
               <p>         Fata tresări violent.</p>
               <p>         — Nu, nu. Aşa ceva nu! O, de-ar fi ea vinovata… Mama mea vitrega. Trebuie să fie ea. Ducesa spune că aşa este.</p>
               <p>         — Ah! Făcu Poirot, ce bine ar fi fost dacă ar fi rămas în taxi căpitanul Marsh, nu-i aşa?</p>
               <p>         — Da… Adică, ce vreţi să spuneţi? Ridică din sprânceană. Nu înţeleg.</p>
               <p>         — Dacă nu l-ar fi urmărit pe acel bărbat în casă. Apropo, n-aţi auzit intrând nici o persoană?</p>
               <p>         — Nu, n-am auzit nici un zgomot.</p>
               <p>         — Ce-aţi făcut când aţi ajuns în casă?</p>
               <p>         — Am fugit direct în camera mea… Pentru a-mi lua perlele.</p>
               <p>         — Bineînţeles. V-a trebuit ceva timp ca să le găsiţi.</p>
               <p>         — Da. Nu am găsit imediat cheia de la cutia cu bijuterii.</p>
               <p>         — Aşa se întâmplă de obicei. Cu cât e mai mare graba, cu atât mai greu găseşti ceea ce cauţi. A trecut ceva timp până aţi coborât, şi apoi… V-aţi găsit vărul în hol?</p>
               <p>         — Da, venea dinspre bibliotecă.</p>
               <p>         Tânăra îşi umezi buzele.</p>
               <p>         — Înţeleg. V-a cam speriat.</p>
               <p>         — Da, aşa a fost. M-a cam surprins.</p>
               <p>         Îi aruncă lui Poirot o privire recunoscătoare pentru tonul lui înţelegător.</p>
               <p>         — Mi se pare normal.</p>
               <p>         — Ronnie mi-a spus din spatele meu: „Hei, Dina, le-ai luat?” Şi eu am sărit cât colo.</p>
               <p>         — Da, replică Poirot cu blândeţe. Cum v-am spus înain-te, e păcat că vărul dumneavoastră nu a rămas afară. Atunci, şoferul de taxi ar fi putut să jure că el nu a intrat nici o clipă în casă.</p>
               <p>         Tânăra încuviinţă din cap şi începu să plângă fără oprire. Se ridică şi Poirot îi luă mâna.</p>
               <p>         — Vreţi să-i salvez viaţa, nu-i aşa?</p>
               <p>         — O! Da, domnule Poirot. Vă implor! Nici nu ştiţi…</p>
               <p>         Se opri, încercând să se controleze, frământându-şi mâinile.</p>
               <p>         — Mademoiselle, îi spuse Poirot cu o voce caldă, viaţa nu a fost prea blândă cu dumneavoastră. Vă înţeleg perfect, ştiu, nu v-a fost uşor. Hastings, fii bun şi cheamă un taxi pentru domnişoara.</p>
               <p>         Am condus-o pe tânăra fată şi m-am asigurat că urcă într-un taxi. Se liniştise deja şi îmi mulţumi cu multă grijă.</p>
               <p>         L-am regăsit pe Poirot plimbându-se în cameră, încruntat. Nu arăta prea fericit şi m-am bucurat când am auzit soneria telefonului, sperând să-i mai distragă atenţia puţin.</p>
               <p>         — Cine e la telefon? A! Tu eşti, Japp. Bonjour; mon ami!</p>
               <p>         — Ce are de spus? Am întrebat, apropiindu-mă de telefon.</p>
               <p>         În sfârşit, după un şir de exclamaţii, Poirot vorbi:</p>
               <p>         — Şi, cine a comandat-o? Ştiu?</p>
               <p>         Oricare a fost răspunsul, nu era ceea ce aştepta Poirot, căci chipul îi luă o expresie ridicolă.</p>
               <p>         — Eşti sigur?</p>
               <p>         — Nu, doar mă surprinde un pic, asta-i tot.</p>
               <p>         — Da, trebuie să-mi revizuiesc teoria.</p>
               <p>         — Comment?</p>
               <p>         — În orice caz, am avut dreptate. Da, un detaliu, aşa cum spui tu.</p>
               <p>         — Nu, rămân la părerea mea. Te-aş ruga să continui să te interesezi pe la restaurantele din vecinătatea Regent Gate şi Euston, Tottenham Court Road şi, probabil, Oxford Street.</p>
               <p>         — Da, un bărbat şi o femeie. Şi chiar pe lângă Ştrand, puţin înainte de miezul nopţii. Comment?</p>
               <p>         — Da, ştiu că Ronald Marsh era cu familia Dortheimer. Dar mai sunt şi alţi oameni pe lume pe lângă căpitanul Marsh.</p>
               <p>         — Nu se cuvine să mă faci încăpăţânat. În orice caz, fă-mi plăcerea de data aceasta, te implor.</p>
               <p>         Puse jos receptorul.</p>
               <p>         — Ei bine? L-am întrebat cu nerăbdare.</p>
               <p>         — Oare e bine? Mă întreb… Hastings, cutia aurită a fost cumpărată de la Paris. A fost comandată în scris la o binecunoscută firmă din Paris, specializată în acest gen de articole. Se pare că scrisoarea a venit din partea unei aşa-zise Lady Ackerley… Constance Ackerley, aşa s-a semnat. Bineînţeles că nu există nici o Constance Ackerley. Scrisoarea a ajuns cu două zile înainte de asasinat şise cerea în ea gravarea în rubine a iniţialelor (se presupune) semnatarei şi a inscripţiei din interior. A fost o comandă urgentă, livrarea trebuind făcută a doua zi. Asta înseamnă cu o zi înainte de crimă.</p>
               <p>         — Şi a fost livrată?</p>
               <p>         — Da, cutia a fost livrată la momentul indicat şi plătită în bancnote.</p>
               <p>         — Şi cine a ridicat cutia? Am întrebat agitat, simţindu-mă de parcă nu mai ajungeam odată la capăt.</p>
               <p>         — O femeie, Hastings.</p>
               <p>         — O femeie? Am spus surprins.</p>
               <p>         — Mais oui. O femeie, de statură mică, între două vârste şi purtând pince-nez.</p>
               <p>         Complet stupefiaţi, ne-am uitat unul la altul.</p>
            </div>
            <div type="div2" rend="P11">
               <head>         Capitolul 25<lb/>         O masă mondenă.</head>
               <p>         Cred parcă, nu mai sunt sigur, că a doua zi am fost invitaţi la masă la familia Widburn, la hotelul Claridge.</p>
               <p>         Nici eu şi nici Poirot nu eram prea nerăbdători să mergem. Era de fapt cam a şasea invitaţie pe care o primeam. Doamna Widburn era o femeie tenace şi îi plăceau la nebunie celebrităţile. Fără a se lăsa descurajată de refuzurile noastre, ne propuse într-un final o dată pe care nu am putut să o evităm şi, într-o asemenea situaţie, cu cât mergeam mai devreme, cu atât scăpăm mai repede.</p>
               <p>         Poirot devenise foarte necomunicativ după primirea veştilor de la Paris şi la remarcile mele cu privire la acest subiect îmi răspundea mereu la fel.</p>
               <p>         — E ceva ce-mi scapă.</p>
               <p>         Şi, de câteva ori, repetase ca pentru sine:</p>
               <p>         — Pince-nez. Pince-nez la Paris. Pince-nez în poşeta Carlottei Adams.</p>
               <p>         M-am simţit într-adevăr bucuros de această invitaţie la masă, care ne-ar mai fi distras puţin de la gândurile noastre.</p>
               <p>         Tânărul Donald Ross era şi el aici şi veni spre mine şi mă salută vesel. Erau mai mulţi bărbaţi decât femei, aşa că fusese plasat lângă mine la masă.</p>
               <p>         Jane Wilkinson era aşezată aproape în faţa noastră şi, lângă ea, între ea şi doamna Widburn, se afla ducele de Merton.</p>
               <p>         Mi se păru… Şi poate fu doar impresia mea… Că ducele arăta cam stânjenit. Compania în care se găsea era, îmi imaginez, prea puţin pe gustul său. Era un tânăr bărbat foarte conservator şi cumva reacţionar, genul de persoană care pare picată direct din Evul Mediu prin cine ştie ce greşeală regretabilă. Pasiunea sa pentru prea moderna Jane Wilkinson părea una dintre acele glume macabre pe care le mai joacă din când în când natura.</p>
               <p>         Admirând eu însumi frumuseţea lui Jane şi farmecul cu care vocea ei răguşită pronunţa fiecare silabă, nu mă surprindea deloc capitularea ducelui. Însă vine şi mo-mentul în care frumuseţea întruchipată şi vocea ameţitoare devin ceva obişnuit şi încetează să mai exercite aceeaşi fascinaţie. Îmi trecu prin minte că poate chiar acum o rază de bun-simţ începuse să împrăştie ceaţa influenţei acestei doamne. Şi ceea ce mă făcu să gândesc asta fu o remarcă întâmplătoare a lui Jane, de fapt mai degrabă o gafă de-a ei.</p>
               <p>         Cineva… Nu mai ştiu cine… menţionă expresia „judecata lui Paris” şi, imediat, se auzi vocea încântătoare a lui Jane.</p>
               <p>         — Paris? Spuse ea. Dar, în zilele noastre, Parisul nu mai dă deloc tonul! Londra şi New Yorkul sunt importante acum.</p>
               <p>         Şi cum se mai întâmplă uneori, aceste cuvinte nimeriră exact într-unui dintre acele momente în care conversaţia lâncezea. A urmat o jenă generală. La dreapta mea, Donald Ross îşi drese vocea brusc. Doamna Widburn începu să vorbească tare despre opera rusească. Fiecare spuse ceva repede cătrealtcineva. Numai Jane păru foarte senină şi stăpână pe ea, fără să-şi fi dat seama că ar fi spus ceva nelalocul lui.</p>
               <p>         Chiar atunci, am observat reacţia ducelui. Strânse din buze, se înroşi la faţă şi păru că se îndepărtează încet de Jane. Probabil că întrevăzuse pentru o clipă faptul că, pentru un bărbat de talia lui, o căsătorie cu Jane Wilkinson ar duce la unele momente oarecum stânjenitoare în public.</p>
               <p>         Aşa cum se întâmplă de obicei, am spus primul lucru care-mi veni în minte vecinei din stânga mea, o doamnă corpolentă care se ocupa de organizarea de matinee pentru copii. Îmi amintesc că remarca în cauză a fost: „Cine este doamna aceea foarte atrăgătoare, îmbrăcată în roşu-închis, de la celălalt capăt al mesei?” Era, bineînţeles, sora dânsei! Bâlbâind ceva scuze, m-am întors şi am încercat să pălăvrăgesc cu Ross, care îmi răspunse numai monosilabic.</p>
               <p>         În acel moment, refuzat din ambele părţi, l-am zărit pe Bryan Martin. Probabil că sosise mai târziu pentru că nu-1 observasem mai înainte.</p>
               <p>         Era puţin mai departe de mine, de aceeaşi parte a mesei, şi stătea aplecat înainte şi sporovăia cu mare interes cu o blondă drăguţă.</p>
               <p>         Trecuse ceva timp de când îl văzusem şi mă surprinse deodată îmbunătăţirea evidentă a aspectului său. Umbrele de pe chipul lui dispăruseră, arăta mai tânăr şi foarte în formă. Râdea, îşi tachina vecina din faţa lui şi părea într-o foarte bună dispoziţie.</p>
               <p>         Nu am avut prea mult timp la dispoziţie să-1 observ îndeaproape, căci vecina mea dolofană mă iertă pentru remarca de mai devreme şi se lansă într-un monolog lung despre frumuseţile matineelor pentru copii pe care le organizase în scop caritabil.</p>
               <p>         Poirot trebui să plece mai devreme pentru că avea o întâlnire. Investiga la acel moment dispariţia foarte ciudată a ghetelor unui ambasador şi fixase o întâlnire pentru ora două şi jumătate. Mă însărcină să-i transmit omagiile sale doamnei Widburn şi, în timp ce aşteptam să-mi duc la capăt misiunea – ceea ce nu era un lucru uşor, pentru că doamna Widburn era înconjurată de o mulţime de prieteni, care mai de care luându-şi rămas-bun – cineva mă atinse pe umăr.</p>
               <p>         Era tânărul Donald Ross.</p>
               <p>         — Domnul Poirot nu-i aici? Aş fi vrut să-i vorbesc.</p>
               <p>         I-am explicat că Poirot de-abia plecase. Ross păru consternat. Uitându-mă mai cu atenţie la el, am observat că ceva îl supărase. Pălise la faţă şi avea în ochi o privire cam stranie.</p>
               <p>         — Ţineaţi neapărat să-1 vedeţi personal? L-am întrebat.</p>
               <p>         Îmi răspunse ezitând.</p>
               <p>         — Nu… Nu ştiu.</p>
               <p>         Răspunsul lui fu atât de bizar, încât l-am privit sur-prins. Roşi.</p>
               <p>         — Sună ciudat, ştiu. Adevărul este că tocmai s-a în-tâmplat ceva foarte straniu. Ceva ce nu reuşesc să înţeleg. Şi aş vrea… Să aflu părerea domnului Poirot despre asta. Pentru că, vedeţi dumneavoastră, nu ştiu ce să fac… N-aş vrea să-1 deranjez… Dar…</p>
               <p>         Arăta atât de încurcat şi de nefericit, încât m-am grăbit să-1 liniştesc.</p>
               <p>         — Poirot are o întâlnire, dar ştiu că se va întoarce cu siguranţă în jurul orei 5. Ce-ar fi să-i telefonaţi atunci sau să veniţi să-1 vedeţi?</p>
               <p>         — Mulţumesc. Cred că aşa voi face. Pe la ora 5?</p>
               <p>         — Poate mai bine telefonaţi mai întâi, i-am spus, ca să vă asiguraţi că este la hotel înainte de a veni.</p>
               <p>         — Bine. Voi telefona. Mulţumesc, Hastings. Vedeţi dumneavoastră, ceea ce vreau să îi spun, cred că are, poate, mare importanţă.</p>
               <p>         L-am aprobat cu o mişcare uşoară a capului şi m-am întors spre doamna Widburn care continua să strângă mâinile invitaţilor şi să împartă salutări încoace şi-ncolo.</p>
               <p>         Mi-am dus la bun sfârşit misiunea şi, întorcându-mă, am simţit o mână strecurându-se sub braţul meu.</p>
               <p>         — Nu-mi da papucii, îmi spuse o voce veselă.</p>
               <p>         Era Jenny Driver, o apariţie foarte elegantă.</p>
               <p>         — Bună ziua! De unde aţi apărut?</p>
               <p>         — Am luat prânzul la o masă de lângă voi.</p>
               <p>         — Nu v-am văzut. Cum merg afacerile?</p>
               <p>         — Mulţumesc, înfloritor.</p>
               <p>         — Pălăriile în formă de farfurii de supă se vând bine?</p>
               <p>         — Farfuriile de supă, cum le numiţi dumneavoastră fără milă, au succes. Când se va plictisi toată lumea de ele, voi lansa un nou model, şi mai scandalos. Ceva ca o băşică ornată cu o pană, pe care femeile o vor purta chiar în mijlocul frunţii.</p>
               <p>         — Nu aveţi multe scrupule, domnişoară, i-am spus.</p>
               <p>         — Nicidecum. Trebuia să vină cineva în ajutorul stru-ţilor. Sunt cu toţii în pragul şomajului! Tânăra râse şi se îndepărtă. La revedere. Astăzi îmi iau o vacanţă. Vreau să dau un tur la ţară.</p>
               <p>         — Foarte frumos din partea dumneavoastră! I-am aprobat decizia. E o căldură înăbuşitoare azi în Londra.</p>
               <p>         Am traversat în linişte parcul şi am ajuns acasă pe la ora patru după-amiaza. Poirot nu ajunsese încă şi apăru de-abia pe la cinci fără douăzeci. Strălucea şi se vedea că era foarte binedispus.</p>
               <p>         — Aha, văd Holmes, am remarcat eu, că ai găsit ghetele ambasadorului?</p>
               <p>         — Era vorba de trafic de cocaina. Foarte ingenios. Am petrecut ultima oră într-un coafor. Era acolo o tânără femeie cu părul roşcat care, cu siguranţă, ţi-ar fi furat imediat inima ta tandră.</p>
               <p>         Poirot a avut dintotdeauna impresia că sunt mai sensibil la părul roşcat, aşa că nu m-am obosit să-1 mai contrazic.</p>
               <p>         Soneria telefonului ne întrerupse.</p>
               <p>         — Probabil că e Donald Ross, am spus, apropiindu-mă de aparat.</p>
               <p>         — Donald Ross?</p>
               <p>         — Da. Tânărul pe care l-am cunoscut la Chiswick. Vrea să-ţi vorbească.</p>
               <p>         Am ridicat receptorul şi am răspuns:</p>
               <p>         — Bună ziua. La telefon căpitanul Hastings.</p>
               <p>         Era Ross la telefon.</p>
               <p>         — O, dumneavoastră sunteţi, Hastings? Domnul Poirot s-a întors?</p>
               <p>         — Da. Tocmai a sosit. Vreţi să vorbiţi cu el sau să veniţi pe aici?</p>
               <p>         — Nu e mare lucru. Pot să-i spun la fel de bine şi la telefon.</p>
               <p>         — În regulă. Aşteptaţi puţin.</p>
               <p>         Poirot luă receptorul. Mă aflam atât de aproape, încât puteam auzi slab vocea lui Ross.</p>
               <p>         — Domnul Poirot?</p>
               <p>         Vocea îi păru nerăbdătoare… Agitată.</p>
               <p>         — Chiar el.</p>
               <p>         — Scuzaţi-mă de deranj, dar am descoperit un lucru cam ciudat. E în legătură cu moartea lordului Edgware.</p>
               <p>         Am văzut faţa lui Poirot încordându-se.</p>
               <p>         — Continuaţi, vă rog.</p>
               <p>         — Poate părea stupid.</p>
               <p>         — Nu, nu. Spuneţi-mi, vă rog.</p>
               <p>         — A fost Parisul care mi-a atras atenţia. Vedeţi dumneavoastră…</p>
               <p>         În acel moment, foarte vag, am auzit o sonerie.</p>
               <p>         — O secundă, vă rog, zise Ross.</p>
               <p>         Urmă zgomotul receptorului pus pe masă. Şi am aşteptat amândoi, Poirot ţinând receptorul la ureche şi eu în picioare, lângă el.</p>
               <p>         Trecu un minut, două… Trei. Patru. Cinci.</p>
               <p>         Poirot se foi pe picioare, se uită la ceas, apoi întrerupse apelul şi vorbi cu centralista. Se întoarse spre mine.</p>
               <p>         — La celălalt capăt, receptorul e încă jos şi nu răspunde nimeni. Repede, Hastings, caută adresa lui Ross în cartea de telefon! Trebuie să ajungem la el cât mai repede!</p>
            </div>
            <div type="div2" rend="P11">
               <head>         Capitolul 26<lb/>         Paris?</head>
               <p>         Câteva minute mai târziu, săream într-un taxi.</p>
               <p>         Chipul lui Poirot era foarte serios.</p>
               <p>         — Hastings, mi-e teamă, zise el. Mi-e teamă.</p>
               <p>         — Doar nu crezi că…, am răspuns şi m-am oprit brusc.</p>
               <p>         — Luptăm împotriva unui individ care nu a ezitat să comită două crime şi nu va da înapoi nici de la a treia. E ca un şobolan prins în cursă, care se zbate pentru viaţa lui. Ross a devenit un pericol şi trebuia suprimat.</p>
               <p>         — Ceea ce voia să ne zică era atât de important? Am întrebat cu îndoială în glas. Nu părea să creadă asta.</p>
               <p>         — Atunci s-a înşelat. Evident, ce avea să ne spună era extrem de important.</p>
               <p>         — Dar cum a putut afla ucigaşul?</p>
               <p>         — Spui că ţi-a vorbit, acolo, la Claridge. Cu atâta lume în jurul vostru. Ce nebunie! Curată nebunie! Ah! De ce nu l-ai luat cu tine… Să-1 păzeşti… Să nu laşi pe nimeni altcineva în apropierea lui până vorbeam eu cu el?</p>
               <p>         — Nu m-am gândit… Nici nu mi-am imaginat…, m-am bâlbâit eu.</p>
               <p>         Poirot făcu un gest scurt cu mâna.</p>
               <p>         — Nu te învinovăţi, Hastings. Cum puteai să ghiceşti? Eu… Eu mi-aş fi dat seama. Ucigaşul, Hastings, este la fel de şiret şi de neliniştit ca un tigru. Ah! De-am ajunge odată!</p>
               <p>         În sfârşit, taxiul se opri. Ross locuia într-un apartament separat, la primul etaj al unei clădiri situate într-o piaţă largă din Kensington. O plăcuţă de pe sonerie ne indică această informaţie. Uşa holului era deschisă şi înăuntru se găsea o scară largă.</p>
               <p>         — Se intră atât de uşor aici. Nimeni nu putea vedea nimic, murmură Poirot şi se repezi pe scări.</p>
               <p>         La primul etaj, după un fel de paravan, am văzut o uşă îngustă cu o încuietoare cu yală. Numele lui Ross era scris pe mijlocul uşii.</p>
               <p>         Ne-am oprit acolo. În jurul nostru, nici ţipenie de om.</p>
               <p>         Am încercat uşa şi, spre marea mea surpriză, se deschise.</p>
               <p>         Am intrat în casă, mai întâi într-un hol îngust, în dreapta căruia era o uşă deschisă şi o alta în faţa noastră, care părea că dă într-un salonaş.</p>
               <p>         Ne-am îndreptat spre salonaş, ce despărţea o sufragerie spaţioasă de restul casei, modest mobilat, dar confortabil. Nu am găsit pe nimeni în cameră. Pe o măsuţă se afla telefonul, cu receptorul pus alături.</p>
               <p>         Poirot făcu un pas înainte, se uită împrejur, apoi scutură din cap.</p>
               <p>         — Nu-i nimic aici. Vino, Hastings.</p>
               <p>         Ne-am întors în hol şi am intrat în cealaltă cameră, o mică sufragerie, unde, într-o parte a mesei, căzut din scaun şi întins pe podea, se afla Ross.</p>
               <p>         Poirot se aplecă deasupra lui şi când se ridică, era alb la faţă.</p>
               <p>         — E mort, lovit cu un cuţit în ceafă.</p>
               <p>         Mult timp după aceea, evenimentele din acea după-amiază persistară în mintea mea ca un coşmar. Nu mă puteam abţine sâ nu mă simt responsabil de ceea ce se întâmplase.</p>
               <p>         Mult mai târziu, în acea seară, când am rămas singuri eu şi cu Poirot, mi-am luat inima din dinţi şi, cu mare efort, i-am făcut cunoscute sentimentele mele de vinovăţie. Îmi răspunse foarte repede.</p>
               <p>         — Nu, nu, nu te învinovăţi. Cum ai fi putut suspecta aşa ceva? Bunul Dumnezeu nu ţi-a dat nici măcar o natură suspicioasă.</p>
               <p>         — Tu ai fi bănuit?</p>
               <p>         — E cu totul altceva! Vezi tu, toată viaţa n-am făcut altceva decât să găsesc criminali. Ştiu cum, de fiecare dată, impulsul de a ucide devine şi mai puternic, până când, în sfârşit, dintr-un motiv oarecare…</p>
               <p>         Poirot nu mai putu continua.</p>
               <p>         Rămăsese foarte tăcut, după descoperirea noastră te-ribilă. Chiar şi după sosirea poliţiei, în timpul interogării celorlalte persoane din clădire şi a tuturor acţiunilor de rutină efectuate de obicei după o crimă, Poirot rămase tăcut, ciudat de calm, cu o privire visătoare şi meditativă. Acum, oprindu-se din vorbit, îi reveni pe chip aceeaşi privire gânditoare.</p>
               <p>         — Nu avem timp pentru regrete, Hastings, îmi spuse încet. Nu avem timp să ne întrebăm ce-ar fi fost dacă… Bietul tânăr a murit pentru că voia să ne facă o mărturisire. Şi ştim acum că ceea ce avea de spus era extrem de important, altfel n-ar fi fost ucis. Pentru că nu mai poate să ne spună el însuşi, nu mai avem altceva de făcut decât să ghicim. Avem doar un singur indiciu care să ne ghideze.</p>
               <p>         — Paris, am spus.</p>
               <p>         — Da, Paris.</p>
               <p>         Se ridică în picioare şi începu să se plimbe de-a lungul şi de-a latul camerei.</p>
               <p>         — S-au făcut mai multe referiri la Paris în afacerea asta, dar, din nefericire, în diverse împrejurări. Îl avem o dată gravat pe cutia aurită. Paris, noiembrie anul trecut. Domnişoara Adams se afla acolo pe atunci… Probabil Ross era şi el acolo. Mai era şi altcineva acolo? O persoană pe care o cunoştea şi Ross? O persoană pe care ar fi remarcat-o în compania Carlottei Adams în cine ştie ce circumstanţe deosebite?</p>
               <p>         — Nu vom şti niciodată, am remarcat eu.</p>
               <p>         — Ba da, dragul meu, putem afla şi vom afla. Puterea minţii umane, Hastings, este aproape nelimitată. Ce alte menţiuni la Paris mai ştim în legătură cu acest caz? Avem femeia măruntă cu pince-nez care a ridicat cutia aurită de la bijutier. Ross o cunoştea? Ducele de Merton era la Paris când a avut loc crima. Paris, Paris, Paris… Lordul Edgware trebuia să plece la Paris. Iată, poate, un indiciu! A fost oare ucis pentru a-1 împiedica să ajungă la Paris?</p>
               <p>         Se aşeză, cu sprâncenele încruntate, foarte concentrat.</p>
               <p>         — Ce s-a întâmplat la prânzul de la Claridge? Murmură el. Vreun cuvânt oarecare sau vreo frază trebuie să-i fi atras atenţia lui Donald Ross şi să-i fiadus aminte de un amănunt ce până atunci păruse nesemnificativ. A făcut cineva aluzie la Franţa? Sau Paris? În partea ta de masă, mă refer.</p>
               <p>         — Cuvântul Paris a fost menţionat, dar nu în acest context.</p>
               <p>         Şi i-am povestit lui Poirot despre gafa lui Jane Wilkinson.</p>
               <p>         — Asta probabil că explică totul, spuse el gânditor. Cuvântul Paris ar fi suficient… Luat în combinaţie cu altceva. Dar ce ar fi putut să fie? La ce se uita Ross? Sau despre ce vorbea el când cuvântul a fost pronunţat?</p>
               <p>         — Ross vorbea despre superstiţii scoţiene, mi se pare.</p>
               <p>         — Şi în ce parte îi era privirea?</p>
               <p>         — Nu sunt sigur. Cred că privea înspre capul mesei, unde se afla doamna Widburn.</p>
               <p>         — Cine stătea lângă ea?</p>
               <p>         — Ducele de Merton, apoi Jane Wilkinson, şi apoi un individ pe care nu-1 cunosc.</p>
               <p>         — Ducele de Merton. E foarte posibil să-1 fi privit pe ducele de Merton când a fost rostit cuvântul Paris. Dacă îţi aminteşti, ducele era la Paris, sau aşa se presupunea, la momentul crimei. Să presupunem că Ross şi-a amintit deodată un detaliu care ar fi arătat că ducele nu era la Paris.</p>
               <p>         — Dragul meu Poirot!</p>
               <p>         — Da, ştiu, găseşti absurd acest raţionament. Aşa ar gândi toată lumea. Avea ducele vreun motiv să comită crima? Da, unul foarte puternic. Dar să ne gândim măcar o clipă că ar fi capabil de aşa ceva… O, absurd! Este o persoană atât de bogată, cu o poziţie înaltă în societate, cu un caracter atât de nobil. Nimeni nu i-ar verifica alibiul cu atenţie. Şi totuşi, să simulezi un alibi într-un hotel mare nu e aşa de dificil. Să iei vaporul de după-amiază şi să te întorci… ar fi posibil. Spune-mi, Hastings, Ross n-a spus nimic când a auzit cuvântul Paris? Nu şi-a trădat nici o emoţie?</p>
               <p>         — Îmi amintesc că şi-a dres vocea cam brusc.</p>
               <p>         — Şi după aceea, când ţi-a vorbit, cum ţi s-a părut? Tulburat? Confuz?</p>
               <p>         — Exact!</p>
               <p>         — Précisément. I-a trecut prin minte o idee pe care a crezut-o absurdă! Şi totuşi, a ezitat să ţi-o spună. A vrut mai întâi să mi-o dezvăluie mie. Dar, din păcate, părăsisem deja Claridge-ul.</p>
               <p>         — Dacă mi-ar fi spus mai multe, am suspinat eu.</p>
               <p>         — Da, dacă… Cine era atunci lângă voi?</p>
               <p>         — Cam toată lumea, mai mult sau mai puţin. Îşi luau rămas-bun de la doamna Widburn. N-am observat pe nimeni în mod deosebit.</p>
               <p>         Poirot se ridică iar în picioare.</p>
               <p>         — Oare m-am înşelat de la bun început? Murmură el, începând iar să măsoare camera în lung şi-n lat. Tot timpul ăsta, am fost pe o pistă greşită?</p>
               <p>         L-am privit cu simpatie. Nu ştiam exact ce-i trece prin minte în acel moment. „Tăcut ca un melc” îl numise Japp şi inspectorul de la Scotland Yard nu putea să aibă mai multă dreptate. Ştiam doar că, în acel moment, în interiorul lui avea loc o luptă cu sine însuşi.</p>
               <p>         — În orice caz, am observat, această crimă nu poate fi pusă în cârca luiRonald Marsh.</p>
               <p>         — Încă un punct în favoarea sa, zise cu un aer distrat prietenul meu. Însă acest lucru nu ne interesează acum. Brusc, continuă: Nu mă pot înşela în întregime. Hastings, îţi aminteşti când, într-o zi, mi-am pus cinci întrebări?</p>
               <p>         — Îmi amintesc vag ceva de genul acesta.</p>
               <p>         — Iată întrebările: De ce şi-a schimbat lordul Edgware poziţia faţă de divorţ? Cum se poate explica faptul că i-a scris soţiei sale dar aceasta n-a primit scrisoarea? De ce avea acea expresie furioasă pe faţă când am părăsit biblioteca în acea zi? Ce căutau ochelarii în geanta Carlottei Adams? De ce i s-a telefonat lui Lady Edgware la Chiswick şi convorbirea a fost întreruptă?</p>
               <p>         — Da, acestea erau întrebările. Îmi amintesc acum.</p>
               <p>         — Hastings, mă urmăreşte o idee încă de la început. O idee cu privire la bărbatul din umbră şi cine ar putea fi el. Am răspuns până acum la trei dintre întrebările mele… Şi aceste răspunsuri se potrivesc cu ideea mea. Dar la celelalte două întrebări, Hastings, nu găsesc nici un răspuns. Înţelegi ce înseamnă asta? Fie mă înşel asupra persoanei şi nu poate fi acea persoană, fie răspunsul la cele două întrebări a fost sub nasul meu tot timpul. Cum e până la urmă, Hastings? Care e adevărul?</p>
               <p>         Ridicându-se, merse spre biroul său, îl deschise şi scoase scrisoarea trimisă de Lucie Adams din America. Îi ceruse lui Japp să i-o lase o zi sau două şi acesta fusese de acord. Poirot o întinse pe masă şi o studie îndelung.</p>
               <p>         Trecură câteva minute. Am căscat şi am luat o carte. Nu mă aşteptam ca Poirot să descopere ceva nou în urma analizei sale, căci examinaserăm această scrisoare împreună, nu o dată, ci de mai multe ori. Dacă nu era vorba despre Ronald Marsh, nu exista nici un indiciu în scrisoare care să ne arate cine altcineva putea fi.</p>
               <p>         Am continuat să citesc, pagină după pagină…</p>
               <p>         Posibil să fi şi aţipit la un moment dat…</p>
               <p>         Deodată, Poirot scoase un strigăt. M-am ridicat brusc.</p>
               <p>         Mă privea cu o expresie nedefinită pe chip, cu ochii verzi şi strălucitori.</p>
               <p>         — Hastings, Hastings!</p>
               <p>         — Da, ce este?</p>
               <p>         — Îţi aminteşti când ţi-am spus că dacă bărbatul ar fi avut mai multă minte ar fi tăiat pagina şi nu ar fi rupt-o?</p>
               <p>         — Da. Şi?</p>
               <p>         — M-am înşelat. Ucigaşul a avut destulă minte! Pagina trebuia ruptă şi nu tăiată! Uită-te şi tu!</p>
               <p>         Mă uitai fără să văd nimic.</p>
               <p>         — Eh bien, vezi?</p>
               <p>         Am scuturat din cap negativ.</p>
               <p>         — Vrei să spui că se grăbea? Am întrebat eu.</p>
               <p>         — Grăbit sau nu, n-are importanţă. Nu vezi, dragul meu? Pagina trebuia rupta…</p>
               <p>         Tot nu pricepeam nimic. Cu o voce joasă, Poirot adăugă:</p>
               <p>         — Am fost un prost… Un orb. Dar acum… Acum… Îi vom da de cap!</p>
            </div>
            <div type="div2" rend="P11">
               <head>         Capitolul 27<lb/>         Unde e vorba de ochelari.</head>
               <p>         Un minut mai târziu, îşi schimbă dispoziţia complet. Se ridică brusc în picioare.</p>
               <p>         L-am imitat – fără să înţeleg de ce, dar dornic să aflu mai multe.</p>
               <p>         — Vom lua un taxi. Nu e decât ora 9. Nu e prea târziu pentru a face o vizită.</p>
               <p>         L-am urmat pe scară în grabă.</p>
               <p>         — Unde mergem?</p>
               <p>         — La Regent Gate.</p>
               <p>         Am considerat că e mai înţelept să păstrez tăcerea. După cum vedeam, Poirot nu era deloc într-o dispoziţie favorabilă pentru întrebări. Rămase foarte agitat tot drumul şi, aşezat lângă mine în taxi, bătu darabana nervos pe genunchi, într-o stare complet opusă calmului său obişnuit.</p>
               <p>         Mi-am repetat în minte fiecare cuvânt al Carlottei Adams din scrisoarea adresată surorii sale. Deja la acest moment ajunsesem să o cunosc pe de rost. Mi-am repetat de mai multe ori ceea ce Poirot spusese cu privire la pagina ruptă.</p>
               <p>         Dar fără nici un succes. După părerea mea, cuvintele lui Poirot n-aveau nici un sens. De ce o pagină ar trebui ruptă. Nu, nu reuşeam să înţeleg.</p>
               <p>         La Regent Gate, un nou majordom ne deschise uşa. Poirot ceru s-o vadă pe domnişoara Carroll şi, în timp ce îl urmam pe scări, m-am întrebat a nu ştiu câta oară unde dispăruse fostul majordom, frumos ca un zeu grec. Până acum, poliţia nu reuşise să afle nimic. M-am cutremurat la gândul că poate era şi el mort…</p>
               <p>         Vederea domnişoarei Carroll, sprintenă şi precisă şi, mai ales, foarte în viaţă, mă readuse la realitate din speculaţiile mele fantastice. Era cu siguranţă foarte surprinsă să-1 vadă pe Poirot.</p>
               <p>         — Mă bucur că vă găsesc încă aici, mademoiselle, făcu Poirot, aplecându-se să-i sărute mâna. M-am temut că aţi părăsit deja casa.</p>
               <p>         — Geraldine nici nu vrea să audă de plecarea mea, răspunse domnişoara Carroll. M-a implorat să rămân. Şi sincer, într-un moment ca acesta, biata copilă are nevoie de cineva lângă ea. Are nevoie doar de cineva care să o protejeze si, vă asigur că, atunci când este nevoie, sunt un protector foarte eficient, domnule Poirot.</p>
               <p>         Gura i se strâmbă vag şi mi-am imaginat că, dacă ar fi putut, le-ar fi zis ea vreo două reporterilor sau căutătorilor de senzaţii tari.</p>
               <p>         — Mademoiselle, mi-aţi părut de la început eficienţa întruchipată. Şi eficienţa este lucrul pe care-1 admir cel mai mult pentru că a devenit atât de rar. Cât despre mademoiselle Marsh, nu posedă deloc spirit practic.</p>
               <p>         — E o visătoare, răspunse domnişoara Carroll. E complet lipsită de orice simţ practic. Întotdeauna a fost astfel. Din fericire, nu trebuie să-şi câştigeexistenţa.</p>
               <p>         — Într-adevăr.</p>
               <p>         — Dar presupun, domnule Poirot, că n-aţi venit aici să discutăm despre cât de practici sau nepractici sunt oamenii. Cu ce vă pot fi de folos?</p>
               <p>         Mă îndoiesc că lui Poirot i-a făcut plăcere să i se reamintească obiectul vizitei sale într-o astfel de manieră. El era obişnuit mai degrabă cu o abordare mai ocolită. Însă, în cazul domnişoarei Carroll, nu ne puteam aştepta la aşa ceva şi îl privi pe Poirot cu suspiciune, clipind des în spatele ochelarilor săi cu lentile groase.</p>
               <p>         — Aş vrea să vă cer câteva precizări. Ştiu că mă pot încrede în memoria dumneavoastră, domnişoară Carroll.</p>
               <p>         — Nu aş fi o bună secretară, dacă nu aş avea o bună memorie.</p>
               <p>         — Lordul Edgware a fost la Paris, în noiembrie trecut?</p>
               <p>         — Da.</p>
               <p>         — Puteţi să-mi spuneţi data exactă a vizitei sale?</p>
               <p>         — Aşteptaţi, vă rog, să mă uit.</p>
               <p>         Se ridică, descuie un sertar, scoase o mică agendă legată pe care o răsfoi şi ne spuse într-un sfârşit:</p>
               <p>         — Lordul Edgware a plecat la Paris pe 3 noiembrie şi s-a întors în 7. A plecat din nou pe 20 noiembrie şi a revenit în 4 decembrie. Altceva?</p>
               <p>         — Cu ce scop a mers la Paris?</p>
               <p>         — Prima dată, voia să vadă nişte statuete pe care dorea să le cumpere şi care urmau să fie scoase la licitaţie. A doua călătorie, din câte ştiu, nu a avut nici un scop bine determinat.</p>
               <p>         — Mademoiselle Marsh 1-a însoţit pe tatăl său în vreuna din aceste ocazii?</p>
               <p>         — Niciodată nu şi-a însoţit tatăl, domnule Poirot. Lordului Edgware nici nu i-ar fi trecut prin cap aşa ceva. Pe vremea aceea, Geraldine se afla într-o mănăstire la Paris, dar nu cred cà tatăl ei a mers să o vadă sau a scos-o prin oraş… Cel puţin m-ar fi surprins foarte mult să o facă.</p>
               <p>         — Dumneavoastră l-aţi însoţit?</p>
               <p>         — Nu. Îl privi pe Poirot cu curiozitate şi îl apostrofă brusc: De ce îmi puneţi întrebările astea, domnule Poirot? Unde vreţi să ajungeţi?</p>
               <p>         În loc de răspuns, Poirot întrebă:</p>
               <p>         — Domnişoara Marsh îşi iubeşte mult vărul, nu-i aşa?</p>
               <p>         — Serios, domnule Poirot, nu văd de ce v-ar interesa aşa ceva.</p>
               <p>         — M-a căutat ieri. Ştiaţi?</p>
               <p>         Secretara păru uimită.</p>
               <p>         — Nu, nu ştiam. Ce v-a zis?</p>
               <p>         — Mi-a mărturisit… Nu în cuvintele acestea exact… Că-şi iubeşte foarte mult vărul.</p>
               <p>         — Şi-atunci, de ce mă mai întrebaţi?</p>
               <p>         — Pentru că vreau să vă cunosc părerea.</p>
               <p>         De data asta, domnişoara Carroll se hotărî să răspundă:</p>
               <p>         — După părerea mea, ţine prea mult la el. Întotdeauna a fost aşa.</p>
               <p>         — Nu vă place noul lord Edgware?</p>
               <p>         — N-am spus asta. Doar că mă lasă indiferentă, asta-i tot. Nu este serios. Bineînţeles, are un caracter plăcut, are puterea de convingere, dar aş prefera ca Geraldine să se intereseze de un tânăr mai serios.</p>
               <p>         — Ducele de Merton, de exemplu?</p>
               <p>         — Nu-1 cunosc pe duce. În orice caz, pare că-şi respectă obligaţiile impuse de rangul său. Dar e îndrăgostit de acea femeie… Preţioasa Jane Wilkinson.</p>
               <p>         — Mama lui…</p>
               <p>         — O, sunt sigură că mamei sale i-ar plăcea mai mult să-1 vadă căsătorit cu Geraldine. Dar ce pot face mamele? Fiii nu preferă niciodată soţiile alese de mamele lor.</p>
               <p>         — Credeţi că vărul domnişoarei Marsh ţine la ea?</p>
               <p>         — În situaţia în care se află, nu mai contează dacă ţine sau nu.</p>
               <p>         — Deci, credeţi că va fi condamnat?</p>
               <p>         — Nu, nu cred. Nu cred că el e vinovatul.</p>
               <p>         — Dar totuşi ar putea fi condamnat pentru asta, nu-i aşa?</p>
               <p>         Domnişoara Carroll nu răspunse.</p>
               <p>         — Nu vă mai reţin mult, spuse Poirot ridicându-se. Apropo, o cunoşteaţi pe Carlotta Adams?</p>
               <p>         — Am văzut-o pe scenă. O actriţă foarte talentată.</p>
               <p>         — Da, juca foarte bine. Poirot păru pierdut în meditaţie. A, unde mi-am pus mănuşile?</p>
               <p>         Aplecându-se să le ia de pe masă, unde le lăsase, atinse ochelarii domnişoarei Carroll, aşezaţi pe colţul mesei şi-i dărâmă. Poirot îi recuperă împreună cu mănuşile care căzuseră de asemenea şi, scuzându-se, îi întinse domni-şoarei Carroll.</p>
               <p>         — Îmi cer scuze încă o dată că v-am deranjat, încheie el. Dar speram să găsesc un nou indiciu cu privire la o neînţelegere care a avut loc anul trecut între lordul Edgware şi o altă persoană. De aici, întrebările mele despre Paris. O speranţă foarte mică, mă tem, dar domnişoara era atât de sigură că nu verişorul ei a comis crima… Bună seara, mademoiselle, şi încă o dată scuze că v-am deranjat.</p>
               <p>         Ajunseserăm la uşă când domnişoara Carroll ne strigă:</p>
               <p>         — Domnule Poirot, aceşti ochelari nu-mi aparţin. Nu văd nimic cu ei.</p>
               <p>         — Cum? Poirot o privi cu un aer mirat. Apoi faţa i se lumină într-un zâmbet: Ce idiot sunt! Mi-au căzut ochelarii din buzunar când m-am aplecat după ai dumneavoastră şi după mânuşi şi am confundat perechile. Iată, se aseamănă.</p>
               <p>         Schimbul avu loc, cu zâmbete de ambele părţi, şi ne luarăm rămas-bun.</p>
               <p>         — Poirot, i-am spus când am ajuns în stradă, tu nu porţi ochelari.</p>
               <p>         Mă privi strălucind de satisfacţie.</p>
               <p>         — Foarte isteţ din partea ta! Cât de repede te-ai prins!</p>
               <p>         — Acei ochelari nu sunt cei din poşeta Carlottei Adams?</p>
               <p>         — Exact.</p>
               <p>         — Cum ai putut crede că-i aparţin domnişoarei Carroll?</p>
               <p>         Poirot ridică din umeri.</p>
               <p>         — Este singura persoană din anturajul victimei care poartă ochelari.</p>
               <p>         — Dar nu sunt ai ei, am remarcat gânditor.</p>
               <p>         — Cel puţin aşa pretinde.</p>
               <p>         — Drăcuşor suspicios ce eşti!</p>
               <p>         — Nicidecum. Probabil că a afirmat adevărul. Cred că aşa este. Altfel, n-ar fi remarcat înlocuirea. Am fost foarte îndemânatic, prietene.</p>
               <p>         Ne-am plimbat de-a lungul străzilor, fără grabă, la întâmplare. Am sugerat să luăm un taxi, dar Poirot refuză.</p>
               <p>         — Trebuie să mă gândesc, prietene drag. Plimbarea aceasta mă ajută.</p>
               <p>         Nu am mai spus nimic. Noaptea era frumoasă şi nu aveam nici o grabă să mă întorc la hotel.</p>
               <p>         — Întrebările tale despre Paris au fost un simplu subterfugiu? L-am întrebat curios.</p>
               <p>         — Nu în întregime.</p>
               <p>         — Încă n-am rezolvat misterul iniţialei D, am observat, dus pe gânduri. E ciudat că niciunul dintre suspecţi nu are iniţiala D… fie la numele de familie, fie la cel de botez… cu excepţia… O, da! Ce ciudat! Cu excepţia lui Donald Ross. Iar el e mort.</p>
               <p>         — Da, zise Poirot cu o voce sumbră. E mort.</p>
               <p>         Mi-am amintit de o altă noapte în care toţi trei mergeam împreună. Mi-am amintit şi de altceva, de asemenea, şi mi s-a tăiat răsuflarea.</p>
               <p>         — Dumnezeule! Poirot, îţi aminteşti? I-am spus.</p>
               <p>         — Ce anume, dragul meu?</p>
               <p>         — Ross ne-a zis că erau treisprezece la masă. Iar el s-a ridicat primul.</p>
               <p>         Poirot nu răspunse. M-am simţit cam stânjenit, aşa cum se simte cineva când o superstiţie se dovedeşte a fi adevărată.</p>
               <p>         — Ciudat, am continuat cu o voce joasă. Trebuie să recunosc câ e ciudat.</p>
               <p>         — Ei?</p>
               <p>         — Am spus că e ciudat… Legat de Ross şi de numărul treisprezece. Poirot, la ce te gândeşti?</p>
               <p>         Spre marea mea mirare şi, o mărturisesc, dezgust, Poirot începu brusc să râdă ca un nebun. Nu se mai putea opri. Era evident că ceva îi provocase această reacţie extraordinară.</p>
               <p>         — De ce naiba râzi? Am strigat eu la el.</p>
               <p>         — O! Încercă Poirot să răspundă printre hohote. Nu-i nimic. Mă gândeam doar la o ghicitoare pe care am auzit-o ieri. Ţi-o voi spune şi ţie! Ce are două picioare, aripi şi latră ca un câine?</p>
               <p>         — O găină, normal, am răspuns eu împietrit. O ştiam de când eram la grădiniţă.</p>
               <p>         — Hastings, eşti prea bine informat. Ar fi trebuit să răspunzi: „Nu ştiu”. Eu ţi-aş fi răspuns: „O găină”. Atunci, ar fi trebuit să spui: „Bine, dar o găină nu latră ca un câine!” Iar eu ţi-aş fi replicat la rându-mi: „Ah! Am adăugat acest detaliu ca să fie mai dificilă ghicitoare”. Şi dacă am presupune, Hastings, că amavea un raţionament asemănător pentru explicaţia literei D?</p>
               <p>         — Ce prostie!</p>
               <p>         — Da, pentru majoritatea oamenilor, dar pentru un anumit gen de gândire. O! Dacă aş putea întreba pe cineva…</p>
               <p>         Am trecut prin faţa unui mare cinematograf. Spec-tatorii, care tocmai ieşeau, discutau despre afacerile lor, servitori, prieteni de sex opus şi, ocazional, despre filmul pe care tocmai îl văzuseră.</p>
               <p>         Am traverst Euston Road cu un grup de acest tip.</p>
               <p>         — A fost extraordinar! Exclamă o tânără. Bryan Martin e minunat! Nu pierd niciodată un film în care joacă el. Ai văzut cum a coborât faleza călare şi a ajuns tocmai la timp cu hârtiile?</p>
               <p>         Însoţitorul ei era mai puţin entuziasmat.</p>
               <p>         — Povestea era stupidă. Dacă le-ar fi trecut prin minte să o întrebe imediat pe Ellis, aşa cum oricine cu puţină minte ar fi făcut-o…</p>
               <p>         Restul ne scăpă. Ajungând pe trotuar, m-am întors după Poirot şi l-am văzut rămas în mijlocul şoselei, cu autobuze claxonându-1 din toate părţile. Din instinct, mi-am acoperit ochii cu mâinile. Am auzit scârţâitul frânelor şi limbajul colorat al unui şofer de autobuz. Cu un aer demn, Poirot merse până la marginea trotuarului. Arăta ca un lunatic.</p>
               <p>         — Poirot! Am strigat. Eşti nebun?</p>
               <p>         — Nu, mon ami. Eram doar… Am avut un moment de inspiraţie. Chiar acolo, în acea clipă.</p>
               <p>         — O clipă prost aleasă, l-am apostrofat. Şi aproape ultima din viaţa ta.</p>
               <p>         — Nu contează! Ah! Mon ami… Am fost orb, surd, insensibil. Acum, cunosc răspunsurile la toate cele cinci întrebări. Da, la toate cinci. E atât de simplu… la mintea cocoşului.</p>
            </div>
            <div type="div2" rend="P11">
               <head>         Capitolul 28<lb/>         Poirot pune câteva întrebări.</head>
               <p>         Drumul de întoarcere spre hotel fu foarte curios.</p>
               <p>         Poirot, urmându-şi cursul ideilor sale, mormăia din timp în timp câte un cuvânt printre dinţi. O dată, am distins cuvântul „lumânări”, altă dată ceva care suna a „duzină”. Presupun că dacă aş fi fost mai perspicace, aş fi ghicit cu siguranţă relaţia între aceste idei. Era într-adevăr o pistă destul de clară. Oricum ar fi, la momentul respectiv, mi se păru o bâlbâială fără sens.</p>
               <p>         Cum am ajuns în apartament, Poirot se grăbi spre telefon, sună la Savoy şi ceru să vorbească urgent cu Lady Edgware.</p>
               <p>         — Imposibil, băiete, îi spusei cu amuzament.</p>
               <p>         Poirot, aşa cum i-am spus şi lui în repetate rânduri, este unul dintre cei mai prost informaţi oameni de pe pământ.</p>
               <p>         — Nu ştii? Am continuat. Joacă într-o nouă piesă. Trebuie să fie la teatru în acest moment. E deja ora zece şi jumătate.</p>
               <p>         Poirot nu dădu nici o atenţie spuselor mele. Vorbea cu recepţionerul hotelului care, evident, îi spuse acelaşi lucru.</p>
               <p>         — A! Într-adevăr? În acest caz, vreau să-i vorbesc cameristei doamnei Edgware.</p>
               <p>         După câteva momente, legătura era stabilită.</p>
               <p>         — Sunteţi camerista doamnei Edgware? La telefon, domnul Poirot. Domnul Hercule Poirot. Vă amintiţi de mine, nu-i aşa?</p>
               <p>         — Très bien. Acum, trebuie să subliniez, s-a întâmplat ceva important. Vreau să veniţi imediat şi să stăm de vorbă.</p>
               <p>         — Da, e foarte important. Vă dau adresa. Ascultaţi cu atenţie.</p>
               <p>         Repetă de două ori adresa noastră, apoi închise, cu o faţă gânditoare.</p>
               <p>         — Ce-ai păţit? L-am întrebat curios. Ai într-adevăr noi informaţii?</p>
               <p>         — Nu, Hastings, ea mi le va da.</p>
               <p>         — Despre ce informaţii este vorba?</p>
               <p>         — Despre o anumită persoană.</p>
               <p>         — Despre Jane Wilkinson?</p>
               <p>         — O, în ceea ce o priveşte, am toate indicaţiile pe care le doresc. O cunosc pe femeia asta ca pe buzunarul meu, cum spuneţi voi.</p>
               <p>         — Atunci, despre cine?</p>
               <p>         Poirot îmi aruncă unul dintre zâmbetele lui enervante şi mă rugă să am răbdare.</p>
               <p>         Se apucă apoi, grăbit, să facă ordine în cameră.</p>
               <p>         Zece minute mai târziu, apăru servitoarea. Părea puţin nervoasă şi nesigură. Îmbrăcată îngrijit, în negru, se uită în jurul ei cu suspiciune.</p>
               <p>         Poirot o zori să intre.</p>
               <p>         — A, ai venit! Foarte drăguţ din partea dumitale. Te rog să iei loc, mademoiselle… Ellis, nu-i aşa?</p>
               <p>         — Da, domnule.</p>
               <p>         Se aşeză pe scaunul pe care i-1 întinse Poirot, cu mâinile strânse în poală, uitându-se când la unul, când la celălalt. Chipul ei mic şi palid arăta netulburat şi buzele păreau parcă lipite una de alta.</p>
               <p>         — Mai întâi, domnişoară Ellis, spune-mi de cât timp eşti în serviciul doamnei Edgware?</p>
               <p>         — De trei ani, domnule.</p>
               <p>         — Este exact cum am gândit. Înseamnă că îi cunoşti destul de bine afacerile personale.</p>
               <p>         Ellis nu răspunse, ci doar ne privi dezaprobator.</p>
               <p>         — Ce vreau să spun este că ar trebui să ştii binişor cam care i-ar fi duşmanii.</p>
               <p>         Ellis îşi strânse şi mai tare buzele subţiri.</p>
               <p>         — Multe femei au încercat să-i facă rău, domnule. Da, mai toate au fost împotriva ei, din gelozie.</p>
               <p>         — Femeile nu o plac?</p>
               <p>         — Nu, domnule. E prea frumoasă. Şi obţine întotdeauna ce-şi propune. În lumea teatrului există multă gelozie răutăcioasă.</p>
               <p>         — Şi bărbaţii?</p>
               <p>         Ellis lăsă să i se vadă un zâmbet pe faţă.</p>
               <p>         — Îi are la degetul ei mic, domnule, şi asta se ştie.</p>
               <p>         — Sunt de acord cu dumneata, replică Poirot zâmbind. Totuşi, chiar şi-aşa, pot întrevedea apărând diverse si-tuaţii… Se opri brusc şi, apoi, reluă pe un ton diferit: îl cunoşti pe Bryan Martin, vedeta de cinema?</p>
               <p>         — O! Sigur, domnule.</p>
               <p>         — Foarte bine?</p>
               <p>         — Într-adevăr foarte bine.</p>
               <p>         — Cred că nu mă înşel dacă afirm că mai acum un an, domnul Bryan Martin era foarte îndrăgostit de stăpâna dumitale?</p>
               <p>         — Era nebun după ea, domnule. Şi dacă vreţi să ştiţi, nu era, ci este.</p>
               <p>         — La acel moment, era convins că ea se va căsători cu el, nu-i aşa?</p>
               <p>         — Da, domnule.</p>
               <p>         — Ea s-a gândit vreodată serios la o căsătorie cu el?</p>
               <p>         — Da, domnule. Dacă ar fi obţinut divorţul de înălţimea Sa, cred că s-ar fi măritat cu el.</p>
               <p>         — Şi-apoi, presupun că a apărut în scenă ducele de Merton.</p>
               <p>         — Da, domnule. Pe când vizita Statele Unite. A fost dragoste la prima vedere.</p>
               <p>         — Şi astfel, gata cu speranţele lui Bryan Martin?</p>
               <p>         Ellis încuviinţă din cap.</p>
               <p>         — Domnul Martin a câştigat şi el destul de mulţi bani, explică ea. Dar ducele de Merton are şi o anumită poziţie în societate. Şi doamna mea ţine foarte mult la statutul social. Măritându-se cu ducele, ar fi fost una dintre primele doamne în stat.</p>
               <p>         Vocea cameristei trăda o satisfacţie încrezută ce mă' amuză.</p>
               <p>         — Astfel, domnul Bryan Martin a fost… Cum se spune… Refuzat? Cum a primit vestea?</p>
               <p>         — S-a comportat îngrozitor, domnule.</p>
               <p>         — Ah!</p>
               <p>         — O dată, a ameninţat-o cu pistolul. Şi scenele pe care le-a făcut! M-a speriat, cu adevărat! A început şi să bea. Aproape că şi-a pierdut minţile.</p>
               <p>         — Dar într-un final s-a calmat.</p>
               <p>         — Aşa s-ar zice, domnule. Dar încă se mai ţine după ea. Şi nu-mi place cum o priveşte. Am avertizat-o pe stăpâna mea, dar ea s-a mulţumit doar să râdă. Adoră să-şi vadă puterea de seducţie, dacă înţelegeţi ce vreau să spun.</p>
               <p>         — Da, răspunse Poirot, cred că ştiu la ce te referi.</p>
               <p>         — În ultimul timp, nu l-am mai văzut atât de des. Cu atât mai bine, după părerea mea. Sper că începe să se consoleze.</p>
               <p>         — Poate.</p>
               <p>         Felul în care Poirot pronunţă acest cuvânt o cam miră pe Ellis, care întrebă cu nelinişte:</p>
               <p>         — Doar nu credeţi că e în primejdie, domnule?</p>
               <p>         — Ba da, răspunse grav Poirot. Presimt că e în mare pericol, dar şi l-a căutat cu lumânarea.</p>
               <p>         Mâna lui Poirot, rătăcind de-a lungul şemineului, ajunse lângă o vază cu trandafiri şi o răsturnă fără să vrea. Apa o stropi pe Ellis pe faţă. Rareori îl văzusem pe Poirot neîndemânatic şi tot ce puteam deduce era că se afla într-o stare puternică de tulburare mentală. Dezolat, fugi după un prosop, o ajută cu grijă pe cameristă să îşi usuce faţa şi gâtul, scuzându-se întruna.</p>
               <p>         În sfârşit, Poirot o însoţi pe cameristă până la uşă, mulţumindu-i pentru amabilitatea cu care venise.</p>
               <p>         — E încă devreme, zise el, aruncând o privire la ceas. Te vei întoarce înaintea stăpânei.</p>
               <p>         — O, este în regulă, domnule. Cred că va cina în oraş şi, oricum, nu-mi cere să o aştept decât dacă e vorba de ceva special.</p>
               <p>         Deodată, Poirot sări puţin într-o parte.</p>
               <p>         — Mademoiselle, nu te supăra, mi se pare mie sau şchiopătezi?</p>
               <p>         — Nu-i nimic, domnule. Mă dor puţin picioarele, asta-i tot.</p>
               <p>         — Bătături? Murmură Poirot cu vocea plină de înţelesuri a unui frate de suferinţă.</p>
               <p>         Se pare că avu dreptate şi Poirot îi recomandă un oarecare remediu care, după părerea lui, făcea minuni.</p>
               <p>         În sfârşit, Ellis plecă.</p>
               <p>         Fierbeam de curiozitate.</p>
               <p>         — Ei bine, Poirot?</p>
               <p>         El se amuză de nerăbdarea mea.</p>
               <p>         — Nimic mai mult pentru seara asta, prietene. Mâine-dimineaţă devreme îl vom suna pe Japp şi îl vom ruga să vină aici. Îl vom convoca de asemenea şi pe domnul Bryan Martin. Cred că ne va face declaraţii interesante. De asemenea, vreau să-i plătesc o datorie.</p>
               <p>         — Adevărat?</p>
               <p>         L-am privit pe Poirot chiorâş. Zâmbea ca pentru sine, într-un mod foarte bizar.</p>
               <p>         — În orice caz, am spus, nu-1 poţi suspecta pe el de moartea lordului Edgware. Mai ales după ce am auzit în seara asta. Asta ar însemna să-i facă jocul lui Jane com-binat cu o răzbunare. Să ucizi soţul unei femei doar ca ea să se mărite cu altul e prea de tot pentru orice bărbat!</p>
               <p>         — Ce judecată profundă!</p>
               <p>         — Termină cu sarcasmele tale, te rog, i-am spus pe un ton jignit. Şi cu ce naiba te mai joci acum în mână?</p>
               <p>         Poirot îmi arătă obiectul în cauză.</p>
               <p>         — Cu ochelarii dragei noastre Ellis, prietene. Şi i-a uitat.</p>
               <p>         — Glumeşti! Îi avea pe nas când ne-a părăsit.</p>
               <p>         Poirot scutură blând din cap.</p>
               <p>         — Greşit! Complet greşit! Ceea ce avea ea pe nas, dragul meu Hastings, erau ochelarii din poşeta Carlottei Adams!</p>
               <p>         Am rămas cu gura căscată.</p>
            </div>
            <div type="div2" rend="P11">
               <head>         Capitolul 29<lb/>         Poirot vorbeşte.</head>
               <p>         Sarcina de a-i telefona inspectorului Japp, a doua zi dimineaţă, îmi reveni mie.</p>
               <p>         Acesta îmi răspunse cu o voce descurajată.</p>
               <p>         — A! Dumneata eşti, căpitane Hastings. Ce mai e nou?</p>
               <p>         I-am transmis mesajul lui Poirot.</p>
               <p>         — Dacă pot veni pe la ora 11? Da, pot! Are vreun indiciu cu privire la moartea tânărului Ross? Nu mă deranjează să vă mărturisesc că am avea nevoie de ajutorul lui. N-am reuşit să găsim nici un indiciu de nici un fel. O afacere foarte misterioasă.</p>
               <p>         — Cred că vă rezervă o surpriză, i-am spus fără a dezvălui nimic mai mult. În orice caz, are un aer foarte satisfăcut.</p>
               <p>         — N-aş putea să zic acelaşi lucru despre mine. Pe curând, căpitane Hastings.</p>
               <p>         Următorul lucru pe care-1 aveam de făcut era să-i telefonez lui Bryan Martin. I-am repetat textual ce fusesem instruit să spun: Poirot a descoperit câteva detalii intere-sante pe care domnul Bryan Martin ar vrea cu siguranţă să le cunoască. Când actorul mă întrebă despre ce-i vorba, i-am răspuns câ n-aveam habar, Poirot neîncredinţându-mi secretele sale. Urmă o pauză la celălalt capăt al firului.</p>
               <p>         — În regulă, spuse în sfârşit Bryan, voi veni.</p>
               <p>         Şi puse jos receptorul.</p>
               <p>         Imediat, spre mirarea mea, Poirot o sună pe Jenny Driver şi o rugă şi pe ea să vină la 11.</p>
               <p>         Văzându-1 tăcut şi cam serios, am renunţat să-i pun vreo întrebare.</p>
               <p>         Bryan Martin sosi primul. Părea în perfectă stare de sănătate fizică şi morală, dar, poate că nu era decât o idee de-a mea, avea un aer puţin jenat. Jenny Driver apăru aproape imediat după el. Şi ea, şi Bryan fură la fel de surprinşi când se văzură.</p>
               <p>         Poirot aduse două scaune şi îi rugă să se aşeze. Apoi, îşi consultă ceasul.</p>
               <p>         — Inspectorul Japp va ajunge şi el într-o clipă, cred.</p>
               <p>         — Inspectorul Japp? Tresări Bryan.</p>
               <p>         — Da. I-am dat întâlnire aici, neoficial, ca prieten.</p>
               <p>         — Înţeleg.</p>
               <p>         Bryan recăzu în tăcere. Jenny îi aruncă o privire scurtă, apoi se uită în altă parte. Părea uşor preocupată de ceva în această dimineaţă.</p>
               <p>         Un moment mai târziu, intră şi Japp.</p>
               <p>         Dacă era sau nu mirat de prezenţa celor doi, nu lăsă să se întrevadă. Îl salută pe Poirot ca de obicei.</p>
               <p>         — Ei bine, domnule Poirot, ce înseamnă reuniunea asta? Ai vreo teorie minunată de împărtăşit, presupun.</p>
               <p>         Poirot îi aruncă un zâmbet strălucitor.</p>
               <p>         — Nu, deloc… Nimic minunat. Doar o mică poveste, foarte simplă… Atât de simplă încât mi-e şi ruşine că nu mi-am dat seama imediat. Dacă îmi permiteţi, aş vrea să trecem în revistă împreună cazul de la început.</p>
               <p>         Japp oftă şi îşi privi ceasul.</p>
               <p>         — Dacă nu va dura mai mult de o oră…, spuse el.</p>
               <p>         — Linişteşte-te, răspunse Poirot. Nu îmi va lua atâta timp. Vedeţi voi, vreţi cu toţii să ştiţi, nu-i aşa, cine 1-a ucis pe lordul Edgware, cine pe domnişoara Adams şi cine pe Donald Ross?</p>
               <p>         — Aş dori să-1 ştiu pe ultimul, afirmă Japp cu prudenţă.</p>
               <p>         — Acordă-mi puţină atenţie şi vei şti totul. Intenţionez să fiu foarte umil. (Cam dificil! Am gândit eu, neîn-crezător.) Vă voi conduce pas cu pas în întreaga poveste. Vă voi dezvălui cum am fost păcălit, cum mi-am dat seama de prostia mea, cum am avut nevoie de o conversaţie cu prietenul meu Hastings şi cum o remarcă absolut întâmplătoare, auzită pe stradă, m-a readus pe drumul cel bun.</p>
               <p>         Făcu o pauză şi, dregându-şi vocea, începu să vorbească folosind tonul pe care eu îl numesc „de prelegere”:</p>
               <p>         — Voi începe cu dineul de la hotelul Savoy. Lady Edgware a venit la mine să-mi ceară o întrevedere privată. Voia să scape de soţul ei. Spre finalul întâlnirii, a afirmat – oarecum neînţelept, am crezut eu – că mai bine ar lua un taxi şi l-ar omorî ea însăşi. Aceleaşi cuvinte le-a auzit şi Bryan Martin, care a intrat în acel moment. Se întoarse spre el. Nu-i aşa, domnule Martin?</p>
               <p>         — Toată lumea de faţă le-a auzit, replică actorul. Familia Widburn, Marsh, Carlotta, noi toţi.</p>
               <p>         — De acord. Sunt perfect de acord. Eh bien, nu am putut uita cuvintele doamnei Edgware, căci domnul Bryan Martin a venit în vizită în dimineaţa următoare cu singurul scop de a mi le aminti.</p>
               <p>         — Nicidecum! Strigă Bryan Martin furios. Eu am venit…</p>
               <p>         Poirot ridică mâna.</p>
               <p>         — Aţi venit să-mi îndrugaţi vrute şi nevrute despre o urmărire. O poveste de care până şi un copil s-ar fi prins că e falsă. Aţi luat-o probabil din vreun film mai vechi.</p>
               <p>         O femeie de la care doreaţi să obţineţi consimţământul, un bărbat pe care îl recunoaşteţi după dintele de aur. Mon ami, nici un tânăr nu şi-ar pune un dinte de aur… Nu se mai face în zilele noastre… Şi mai ales în America! Dintele de aur este o piesă perimată din istoria stomatologiei. O, întreaga dumneavoastră poveste era cusută cu aţă albă. Când aţi terminat cu absurdităţile, aţi revenit la motivul real al vizitei… De a suscita bănuielile mele împotriva lui Lady Edgware. Pentru a fi mai clar, aţi pregătit terenul pentru momentul când ea îşi omoară soţul.</p>
               <p>         — Nu ştiu la ce vă referiţi, îngăimă Bryan Martin, galben la faţă.</p>
               <p>         — Aţi găsit ridicolă ideea că lordul Edgware va consimţi la divorţ. V-aţi gândit că o să-1 văd de-abia a doua zi, dar de fapt data întâlnirii se modificase. M-am dus la el chiar în acea dimineaţă şi a acceptat divorţul. Deci, LadyEdgware n-avea nici un motiv să-şi ucidă soţul. Mai mult, acesta îmi spune că i-a scris deja despre asta. Însă ea afirmă că nu a primit nici o scrisoare. Ori ea minte, ori soţul ei, ori cineva a interceptat scrisoarea… Cine? Ajung astfel să mă întreb de ce domnul Bryan Martin îşi dă silinţa să vină şi să-mi povestească asemenea minciuni? Ce motiv ar putea avea? Şi ajung la concluzia, domnule, că sunteţi înnebunit după Lady Edgware. Lordul Edgware îmi spusese că soţia sa voia să se căsătorească cu un actor. Să presupunem că aşa era, doar că doamna s-a răzgândit. Până când ajunge la ea scrisoarea prin care lordul Edgware o înştiinţa că este de acord cu divorţul, există deja altcineva cu care ea vrea să se căsătorească, şi nu cu dumneavoastră! Aţi avea astfel motive să suprimaţi această scrisoare.</p>
               <p>         — Eu, niciodată…</p>
               <p>         — Când voi termina veţi putea spune tot ce doriţi. Acum însă, urmăriţi-mă pe mine. Care trebuia să fie starea dumneavoastră de spirit, dumneavoastră, idolul răsfăţat al femeilor, care până acum nu aţi cunoscut refuzul? După cum văd eu lucrurile, într-un moment de furie, v-aţi hotărât să vă răzbunaţi pe Lady Edgware, făcându-i cel mai mare rău posibil. Şi ce să-ţi doreşti mai mult decât s-o vezi acuzată… Poate spânzurată pentru crimă?</p>
               <p>         — Dumnezeule! Exclamă Japp.</p>
               <p>         Poirot se întoarse spre el.</p>
               <p>         — Da, dragă prietene, iată ideea care prindea contur în mintea mea şi în sprijinul căreia veneau mai multe lucruri. Carlotta Adams era prietenă cu doi bărbaţi: căpitanul Marsh şi Bryan Martin. Era posibil ca Bryan Martin, un bărbat bogat, să fie cel care a sugerat farsa şi i-a oferit zece mii de dolari să o ducă la îndeplinire. Mi se părea cam imposibil ca domnişoara Adams să creadă vreodată că Ronald Marsh ar avea de unde să-i dea zece mii de dolari, îl ştia sărac lipit pământului. Bryan Martin era o ipoteză mult mai probabilă.</p>
               <p>         — Vă jur că nu sunt eu! V-o jur! Strigă tânărul actor cu voce răguşită.</p>
               <p>         — Când textul scrisorii domnişoarei Adams a fost telegrafiat de la Washington… O-la-la! Am fost foarte supărat. Mi se părea că tot raţionamentul meu fusese complet greşit. Dar mai târziu am făcut o descoperire. Am primit originalul scrisorii şi am observat că, în loc să aibă continuitate, scrisoarea avea o pagină lipsă. Astfel, „el” putea sa se refere la altcineva şi nu la căpitanul Marsh.</p>
               <p>         Mai exista un indiciu. Când fusese arestat, căpitanul Marsh afirmase că i se păruse că-1 văzuse pe Bryan Martin intrând în casa unchiului său. Venind de la un om acuzat, afirmaţia nu avea nici o valoare. Mai mult, domnul Martin avea un alibi. Bineînţeles! Era de aşteptat! Dacă domnul Martin ar fi comis crima, era necesar să-şi construiască un alibi. Şi acel alibi a fost sprijinit de un singur martor, domnişoara Driver.</p>
               <p>         — Şi ce-i cu asta? Interveni tânăra modistă.</p>
               <p>         — Nimic, domnişoară, răspunse Poirot zâmbind. Cu excepţia faptului că, în aceeaşi zi, chiar eu v-am văzut luând masa cu domnul Bryan Martin şi v-aţi deranjat să veniţi la masa mea pentru a încerca să mă convingeţi că prietena dumneavoastră, domnişoara Adams, avea ceva anume pentru Ronald Marsh…Şi nu, cum îmi imaginam eu… Pentru Bryan Martin.</p>
               <p>         — Nici pomeneală! Protestă actorul cu energie.</p>
               <p>         — Poate că nu aţi fost conştient de asta, domnule, pronunţă calm Poirot, dar cred că ăsta e adevărul. Asta ar explica cel mai bine antipatia sa pentru Lady Edgware. O ura din pricina dumneavoastră. I-aţi mărturisit totul despre decepţia dumneavoastră, nu-i aşa?</p>
               <p>         — Da, simţeam nevoia să mă descarc în faţa cuiva, şi ea…</p>
               <p>         — Ea ştia să asculte cu atenţie. Ştiu, am observat chiar eu. Ei bine, ce s-a întâmplat după aceea? Ronald Marsh a fost arestat. Imediat, dispoziţia dumneavoastră s-a îmbu-nătăţit. Orice nelinişte pe care aţi fi avut-o a dispărut. Chiar dacă planul dumneavoastră a eşuat din cauză că Lady Edgware s-a răzgândit în ultimul moment şi a mers la dineu până la urmă, totuşi altcineva a devenit ţapul ispă-şitor şi v-a uşurat de probleme. Şi-apoi, la prânzul soţilor Widburn, l-aţi auzit pe Donald Ross, acel tânăr amabil, dar cam prostuţ, spunându-i ceva prietenului meu Hastings şi nu v-aţi mai simţit în siguranţă.</p>
               <p>         — Nu e adevărat! Strigă actorul îngrozit. Pe faţă i se scurgeau şiroaie de transpiraţie. Vă jur că nu am auzit nimic! Nimic! N-am făcut nimic!</p>
               <p>         Atunci, cred, se produse o lovitură de teatru.</p>
               <p>         — Aveţi dreptate, răspunse Poirot cu calm. Şi sper că v-am pedepsit îndeajuns pentru îndrăzneala de a veni la mine, să-mi povestiţi mie, Hercule Poirot, o poveste de adormit copiii.</p>
               <p>         Rămăseserăm muţi. Poirot continuă visător:</p>
               <p>         — Iată. V-am expus toate erorile mele. Mi-am pus cinci întrebări. Hastings le ştie. Răspunsurile la trei dintre ele se potriveau perfect. Cine a suprimat scrisoarea? Fără îndoială, Bryan Martin. De ce lordul Edgware şi-a schimbat brusc părerea şi a consimţit la divorţ? Ei bine, aveam o idee de ce. Fie voia să se recăsătorească – dar n-am găsit nici o dovadă care să susţină asta – fie era la mijloc un fel de şantaj. Lordul Edgware era un bărbat cu gusturi mai deosebite. Era posibil ca informaţii despre el să fi ieşit la iveală, care, chiar dacă nu o ajutau pe soţia lui să obţină divorţul în Anglia, i-ar fi putut folosi prea bine pentru a înclina balanţa în favoarea ei dacă ameninţa să le dea publicităţii. Eu cred că aşa s-a întâmplat: lordul Edgware nu şi-a dorit un scandal legat de numele său, aşa că a cedat, cu toate că furia că fusese forţat să accepte a ieşit la iveală când s-a crezut neobservat. Explică de asemenea şi rapi-ditatea cu care ne-a răspuns când a afirmat că scrisoarea soţiei sale nu contribuise cu nimic la răzgândirea sa, chiar înainte ca eu să-i sugerez asta.</p>
               <p>         Mai rămâneau două întrebări: Ai cui erau ochelarii din geanta Carlottei Adams şi care nu-i aparţineau acesteia? Şi de ce i s-a telefonat doamnei Edgware în timpul mesei de la Sir Montagu? Bryan Martin nu s-a potrivit în nici un fel, în niciuna din situaţii.</p>
               <p>         Am fost deci obligat să recunosc că fie m-am înşelat acuzându-1 pe Bryan Martin, fie mă înşelam asupra între-bărilor mele. În disperare de cauză, am reluat cu atenţie lectura scrisorii domnişoarei Adams. Şi, din nou am descoperit ceva!</p>
               <p>         Constataţi cu propriii voştri ochi. Iată! Vedeţi că foaia este ruptă inegal,cum se întâmplă de obicei? Să presu-punem că în partea de sus a paginii era scris: „Ea mi-a spus”. A! Aţi înţeles! Nu el, ci ea! Nu un bărbat, ci o femeie a fost cea care i-a propus jocul Carlottei Adams.</p>
               <p>         Am întocmit o listă cu femeile care, de aproape sau de departe, au avut vreo tangenţă cu cazul nostru. Pe lângă Jane Wilkinson, mai bănuiam încă patru: Geraldine Marsh, domnişoara Carroll, domnişoara Driver şi ducesa de Merton.</p>
               <p>         Dintre cele patru, cele mai mari suspiciuni erau faţă de domnişoara Carroll. Purta ochelari, se afla în casă în noaptea crimei, dăduse deja o declaraţiejneorectă din dorinţa de a o incrimina pe Jane Wilkinson şi, pe deasupra, e o femeie foarte capabilă şi cu destulă stăpânire de sine să ducă la bun sfârşit un astfel de asasinat. Motivul nu-1 vedeam prea bine dar, până la urmă, lucra de mulţi ani pentru lordul Edgware şi ar fi existat probabil câteva motive de care noi nici măcar nu aveam cum să ştim.</p>
               <p>         Nu puteam şterge de pe listă însă cu uşurinţă nici numele lui Geraldine Marsh. Îşi ura tatăl: chiar ea ne-a mărturisit. Este o fiinţă nervoasă, foarte încăpăţânată. Să presupunem că, odată intrată în casă, şi-a ucis deliberat tatăl, apoi a urcat liniştită să-şi caute perlele. Imaginaţi-vă agonia prin care a trecut când a descoperit că vărul ei, pentru care are o profundă afecţiune, nu a rămas afară lângă taxi, ci a intrat în casă.</p>
               <p>         Agitaţia sa extremă ar putea fi explicată şi altfel. Putea la fel de bine să fie inocentă, dar să se teamă că verişorul ei fusese cel care comisese această crimă. Mai aveam un indiciu aici. Cutia aurită, descoperită în geanta domnişoarei Adams, purta iniţiala „D”. L-am auzit de câteva ori pe lordul Edgware adresându-i-se verişoarei sale cu „Dina”, în plus, ea se găsea în pension la Paris în noiembrie trecut şi putea foarte bine s-o întâlnească pe Carlotta Adams.</p>
               <p>         Poate că vi se pare ciudată ideea mea de a o pune şi pe ducesa de Merton pe listă. Dar această doamnă a venit să mă consulte şi am recunoscut în ea genul de om fanatic. Dragostea întregii ei vieţi a fost concentrată asupra fiului său şi era foarte posibil să aranjeze un complot pentru a o distruge pe femeia care mai avea puţin şi ruina viaţa băiatului său.</p>
               <p>         Să n-o uităm nici pe Jenny Driver…</p>
               <p>         Se opri şi o privi pe Jenny. Ea se uită ţintă la el, înfruntându-i privirea şi întrebă:</p>
               <p>         — Ce aveţi să-mi reproşaţi?</p>
               <p>         — Nimic, domnişoară, decât că sunteţi o prietenă de-a lui Bryan Martin şi că numele dumneavoastră de familie începe cu „D”.</p>
               <p>         — Asta-i tot?</p>
               <p>         — Nu încă. Mai mult decât oricare alta aveţi inteligenţa şi stăpânirea de sine necesare pentru a comite o astfel de crimă.</p>
               <p>         Tânăra îşi aprinse o ţigară.</p>
               <p>         — Continuaţi, îi spuse ea veselă.</p>
               <p>         — Alibiul domnului Martin era fals sau adevărat? Asta voiam să ştiu. În caz afirmativ, pe cine a văzut Ronald Marsh intrând în casa unchiului său? Şi,deodată, mi-am amintit că frumosul majordom de la Regent Gate seamănă foarte bine cu domnul Martin. Pe el îl văzuse căpitanul Marsh. Şi astfel am lansat o nouă ipoteză. Majordomul a fost primul care a descoperit asasinatul stăpânului său. Lângă lordul Edgware a zărit şi un plic care conţinea o sută de lire sterline în bancnote franceze. A luat banii, a ieşit tiptil, a mers să îi pună în siguranţă la vreunul dintre prietenii lui dubioşi şi apoi s-a reîntors folosind cheia lordului Edgware pentru a intra în casă. A lăsat apoi în grija femeii cu curăţenia descoperirea cadavrului a doua zi dimineaţă. Nu a văzut nici un risc în asta, fiind convins că Lady Edgware a săvârşit omorul, şi bancnotele erau, probabil, deja schimbate în monedă engleză înainte de a se descoperi că au dispărut. Cu toate acestea, când a aflat că Lady Edgware are un alibi şi Scotland Yardul a început să se intereseze asupra propriilor antecedente, i s-a făcut frică şi a părăsit oraşul.</p>
               <p>         Japp aprobă din cap.</p>
               <p>         — Rămâne încă problema ochelarilor. Dacă domnişoara Carroll ar fi fost posesoarea, totul era clar ca lumina soarelui. Ea ar fi putut suprima scrisoarea şi, aranjând detaliile crimei cu Carlotta Adams sau întâlnindu-se cu ea în acea seară, ar fi putut să-şi uite ochelarii care ar fi ajuns în poşeta Carlottei.</p>
               <p>         Dar ochelarii nu erau ai domnişoarei Carroll. Într-o seară, puţin cam descurajat, întorcându-mă spre casă cu Hastings şi încercând să fac puţină ordine în mintea mea, miracolul s-a produs!</p>
               <p>         Mai întâi, Hastings mi-a vorbit despre detaliile crimei într-o anumită ordine. A făcut aluzie la remarca lui Donald Ross: erau treisprezece la masă la dineul lui Sir Montagu şi el fusese primul care s-a ridicat. Îmi urmăream la acel moment cursul gândurilor şi nu i-am dat prea mare atenţie. Când, deodată, îmi trecu prin minte că nu era aşa de fapt. Poate că Donald Ross a fost primul care s-a ridicat de la masă la sfârşitul cinei, dar prima care s-a ridicat a fost Lady Edgware pentru a răspunde la telefon. Gândindu-mă la ea, mi-a venit în minte o ghicitoare care corespundea perfect cu mentalitatea sa, oarecum puerilă. I-am spus ghicitoarea lui Hastings şi el, aşa cum vă aşteptaţi, a reacţionat ca un englez get-beget şi n-a fost prea amuzat de gluma mea. Am început să mă întreb de la cine aş putea afla nişte detalii despre sentimentele lui Bryan Martin pentru Jane Wilkinson. Ştiam că ea, personal, nu mi le-ar fi dat. Şi iată că o simplă frază, pronunţată de un trecător care a ieşit de la cinema, m-a scos din încurcătură.</p>
               <p>         Îi spunea însoţitoarei lui că unul dintre personajele filmului „ar fi trebuit s-o întrebe pe Ellis”. Şi imediat mi se aprinse beculeţul!</p>
               <p>         Privi în jurul lui.</p>
               <p>         — Da, da, ochelarii, apelul telefonic, femeia măruntă care s-a prezentat la bijutierul parizian pentru a ridica acea cutie aurită era Ellis, evident, camerista lui Jane Wilkinson! Am verificat pas cu pas fiecare detaliu… Lumânări, semiobscuritate, doamna Van Dusen… În fine, totul! Ştiam totul!</p>
            </div>
            <div type="div2" rend="P11">
               <head>         Capitolul 30<lb/>         Povestea crimei.</head>
               <p>         Poirot ne privi un moment.</p>
               <p>         — Prieteni, relua el cu o voce caldă, vă voi povesti acum ce s-a întâmplat cu adevărat în acea noapte.</p>
               <p>         La ora 7, Carlotta Adams a părăsit apartamentul ei şi a luat un taxi spre Piccadilly Palace.</p>
               <p>         — Ce? Am scos o exclamaţie de surpriză.</p>
               <p>         — Exact, Hastings, la Piccadilly Palace. Mai devreme în acea zi reţinuse o cameră acolo sub numele de doamna Van Dusen. Purta ochelari cu lentile groase, ceea ce ştiţi deja, modifică foarte mult fizionomia. Rezervându-şi camera, pretinsese că pleacă în aceeaşi seară la Liverpool cu trenul de noapte şi că bagajele sunt deja în tren. La 8 şi jumătate, Lady Edgware se prezintă la hotel, cere s-o vadă şi este condusă în camera doamnei Van Dusen. Aici, cele două femei îşi schimbă hainele. Purtând o perucă blondă, o rochie de tafta albă şi o blană de hermină, Carlotta Adams, şi nu Jane Wilkinson, părăseşte hotelul şi se îndreaptă spre Chiswick. Da! Da! E posibil. Am fost seara la Sir Montagu Corner. Masa nu este luminată decât de lumânări, abaju-rurile sunt voalate şi niciunul dintre invitaţi nu o cunoştea bine pe Jane Wilkinson. Are părul blond, bine-cunoscuta voce răguşită şi manierele sunt aceleaşi. Ce simplu e totul!</p>
               <p>         Şi dacă treaba n-ar fi reuşit, dacă cineva ar fi descoperit deghizarea, ei bine, se pregătiseră şi pentru aceasta. Lady Edgware, purtând o perucă neagră, cu hainele Carlottei şi ochelari, plăteşte nota, urcă, având valiza cu ea, într-un taxi şi merge la Euston. Îşi scoate peruca neagră în toaletă şi îşi lasă valijoara la bagaje. Înainte de a se îndrepta spre Regent Gate, sună la Chiswick şi cere să vorbească per-sonal cu Lady Edgware, aşa cum au stabilit dinainte. Dacă totul mergea perfect şi Carlotta nu fusese descoperită, ea trebuia să răspundă: „Chiar ea”. Nu cred că mai este nevoie să spun că domnişoara Adams era complet neştiutoare de necesitatea acestui apel telefonic. Auzind cuvintele Carlottei, Lady Edgware îşi continuă realizarea planului. Merge la Regent Gate, cere să-1 vadă pe lordul Edgware, îşi anunţă identitatea şi intră în bibliotecă. Şi comite prima crima. Bineînţeles, nu a ştiut că domnişoara Carroll o văzuse de la etajul întâi. Ea ştie doar că va fi cuvântul majordomului (care nici n-o văzuse până atunci şi pe dea-supra mai purta şi o pălărie care-i ascundea faţa), împotriva cuvântului a douăsprezece persoane onorabile şi distinse care au asistat la cina de la lordul Montagu Corner.</p>
               <p>         Ea părăseşte casa, se întoarce la Euston, se schimbă iar din blondă în brună şi ia valiza cu ea. Trebuie acum să aştepte întoarcerea Carlottei Adams de la Chiswick. S-au înţeles asupra unei anumite ore, şi pentru a trece timpul, Jane Wilkinson merge la Corner House unde, din când în când, aruncă alene câte o privire la ceas. Atunci începe să-şi pregătească al doilea asasinat. Pune cutia aurită, comandată de ea însăşi la Paris, în poşeta Carlottei, pe care o arecu ea. Poate în acel moment zăreşte scrisoarea. Poate mai devreme. Oricum, imediat ce vede adresa, presimte un pericol. Deschide plicul şi bănuielile sale îi sunt justificate.</p>
               <p>         Probabil că prima intenţie a fost de a distruge scrisoa-rea. Dar, îşi dă seama că are o soluţie mult mai bună la îndemână. Îndepărtând doar o pagină din scrisoare aceasta, va suna ca o acuzaţie împotriva lui Ronald Marsh, un bărbat care avea un motiv temeinic pentru crimă. Şi chiar dacă Marsh are un alibi, va suna în continuare ca o acuzaţie împotriva unui alt bărbat, atât timp cât face să dispară cuvântul „ea”. Aşa că procedează întocmai, apoi reintro-duce scrisoarea în plic şi înapoi în poşetă.</p>
               <p>         Ora întâlnirii se apropie. Se îndreaptă spre hotelul Savoy. Imediat ce vede trecând pe lângă ea maşina, în care se presupunea că este ea, grăbeşte pasul, intră la timp şi urcă scările. Este îmbrăcată discret în negru şi e prea puţin probabil să o fi văzut cineva.</p>
               <p>         Intră în cameră imediat după Carlotta Adams. Înainte de a pleca, Jane Wilkinson îi recomandase ca de obicei cameristei să se culce fără s-o aştepte, aşadar cele două actriţe erau singure. Îşi schimbă din nou hainele şi cred că în acel moment, Lady Edgware a propus să bea ceva pentru reuşita micii lor farse. În paharul pe care-1 întinsese Carlottei se găsea veronal. Jane Wilkinson îşi felicită victima şi îi promite că a doua zi îi va trimite cecul cu banii. Carlotta se întoarce la ea acasă, este foarte adormită, încercă să telefoneze unui prieten… Probabil domnului Bryan Martin sau căpitanului Marsh, căci amândoi au număr de Victoria… Dar renunţă. Este prea obosită. Veronalul începe să-şi facă efectul. Se culcă şi nu se mai trezeşte niciodată. A doua crimă a fost dusă la capăt cu succes.</p>
               <p>         Ajungem acum la a treia. Suntem la prânzul dat de soţii Widburn. Sir Montagu Corner făcea o referire la o conversaţie pe care o avusese cu Lady Edgware chiar în seara asasinatului soţului ei. Până aici, nimic complicat.</p>
               <p>         Însă Nemesis nu doarme şi o loveşte mai târziu. Se face o menţiune la „judecata lui Paris”, şi ea înţelege că e vorba despre oraş, căci pentru ea nu există decât un singur Paris… Oraşul modei şi al bârfelor!</p>
               <p>         Însă în faţa ei stă un tânăr care fusese şi la dineul de la Chiswick, un tânăr care a auzit-o pe Lady Edgware din acea seară vorbind despre arta şi civilizaţia greacă. Carlotta Adams era o femeie cultivată. Tânărul nu poate înţelege, o priveşte fix şi, brusc, îşi dă seama: nu era vorba despre aceeaşi femeie! Foarte tulburat, nu mai ştie ce să creadă şi caută să se sfătuiască cu cineva. Vrea să mi se adreseze mie, dar în absenţa mea, îi vorbeşte lui Hastings.</p>
               <p>         Însă doamna surprinde conversaţia lor. E destul de isteaţă şi subtilă încât să ghicească totuşi că, într-un fel sau altul, s-a dat de gol. Îl aude pe Hastings spunând că nu mă întorc înainte de ora cinci şi la cinci fără douăzeci merge acasă la Ross. El deschide, e foarte surprins s-o vadă, dar nu se gândeşte că i s-ar putea întâmpla ceva rău. Cum să se teamă un om tânăr viguros de o femeie? O conduce în sufragerie unde ea îi povesteşte o istorioară oarecare. Poate că a picat în genunchi şi şi-a aruncat braţele în jurul gâtului lui. Şi, apoi, sigur şi precis, loveşte ca şi înainte. Probabil că el n-a apucat decâtsă scoată un sunet sugrumat, nu mai mult. Aşadar, e redus şi el la tăcere.</p>
               <p>         Urmă o mică pauză. Apoi, Japp întrebă:</p>
               <p>         — Vreţi să spuneţi că a fost ea în tot timpul acesta?</p>
               <p>         Poirot afirmă printr-o înclinare a capului.</p>
               <p>         — Dar de ce, dacă soţul ei a consimţit să divorţeze?</p>
               <p>         — Pentru că ducele de Merton este un stâlp al societăţii anglo-catolice şi n-ar fi acceptat niciodată să se căsăto-rească totuşi cu o femeie al cărei soţ e viu. E un tânăr bărbat cu principii fanatice. Ca văduvă, era aproape sigură că se va putea mărita cu el. Cu siguranţă că a făcut aluzie la divorţul de lordul Edgware şi ducele nu a muşcat momeala.</p>
               <p>         — Şi atunci, de ce te-a trimis la lordul Edgware?</p>
               <p>         — Ah! Pentru a-mi arunca praf în ochi! Pentru a face din mine un martor care ar fi susţinut că nu avea nici un motiv plauzibil să-şi ucidă soţul! Da, a îndrăznit să facă din mine, Hercule Poirot, marioneta ei! Şi a şi reuşit, pe legea mea. Ce minte ciudată poate avea această femeie, vicleană şi infantilă totodată! Dar e talentată! Cât de bine a ştiut să-şi ascundă surpriza când i-am spus de scrisoarea soţului său pe care se jura că n-a primit-o! A simţit oare vreo remuşcare cât de mică pentru vreuna dintre cele trei crime? Aş putea jura că nu.</p>
               <p>         — Nu v-am prevenit? Strigă Bryan Martin. V-am spus! Ştiam că-1 va omorî! O simţeam. Şi mi-a fost teamă că va reuşi cumva să iasă inocentă din toată povestea asta. E isteaţă, de-o isteţime diavolească, deşi fără prea multă minte. Şi îmi doream să sufere. Voiam să sufere şi voiam s-o văd spânzurată pentru asta!</p>
               <p>         Chipul îi deveni roşu de furie, vocea i se îngroşă.</p>
               <p>         — Haide, haide, îi spuse Jenny Driver, şi îi vorbi exact ca o dădacă unui copilaş în parc.</p>
               <p>         — Şi cutia aurită cu iniţiala D, purtând inscripţia,Paris, noiembrie”? Întrebă Japp.</p>
               <p>         — A comandat-o printr-o scrisoare şi a trimis-o pe Ellis, camerista sa, să o aducă. Normal că Ellis n-a făcut altceva decât să ia un colet şi să plătească pentru el, fără a şti ce transportă. Lady Edgware a împrumutat de asemenea delà Ellis una din perechile de ochelari pentru a o putea ajuta la deghizarea în doamna Van Dusen. Însă a uitat complet de asta şi i-a lăsat în poşeta Carlottei Adams – singura ei greşeală.</p>
               <p>         Toate astea mi-au venit în minte exact în momentul în care traversam strada. Nu a fost politicos ce mi-a spus şoferul de autobuz, dar a meritat fără îndoială. Ellis! Ochelarii lui Ellis! Ellis mergând la Paris pentru a ridica cutia. Ellis şi, prin urmare, Jane Wilkinson. Şi, foarte posibil, Lady Edgware a mai împrumutat un obiect de la Ellis în afară de ochelari.</p>
               <p>         — Care?</p>
               <p>         — Un cuţit pentru bătături…</p>
               <p>         Mă apucă tremuratul.</p>
               <p>         Urmă o tăcere.</p>
               <p>         Apoi, Japp întrebă:</p>
               <p>         — Domnule Poirot, totul e adevărat?</p>
               <p>         — Da, mon ami, adevărul gol-goluţ.</p>
               <p>         Atunci, Bryan Martin interveni şi cuvintele lui, după părerea mea, fură tipice lui:</p>
               <p>         — Şi eu? Spuse el iritat. Eu ce legătură am? De ce m-aţi făcut să vin aici astăzi? De ce aproape că m-aţi speriat de moarte?</p>
               <p>         Poirot îi răspunse cu un ton rece.</p>
               <p>         — Pentru a vă pedepsi, domnule, pentru impertinenţa dumneavoastră. Cum de v-aţi permis să-i înşiraţi verzi şi uscate lui Hercule Poirot?</p>
               <p>         Jenny Driver izbucni în râs.</p>
               <p>         — Bine ţi-a făcut, Martin! Spuse ea într-un târziu. Apoi, întorcându-se spre Poirot: Sunt fericită că nu a fost Ronnie Marsh. Întotdeauna mi-a plăcut de acest băiat. Şi sunt foarte, foarte fericită că moartea Carlottei nu va rămâne nepedepsită. Cât despre Bryan, prezent aici, vă voi împărtăşi un secret, domnule Poirot. Vreau să-1 iau de bărbat. Şi dacă crede că poate să divorţeze şi să se căsătorească iar la fiecare doi-trei ani, cum se practică la Hollywood, ei bine, se înşală amarnic. Dacă mă ia de soţie, va fi pentru toată viaţa!</p>
               <p>         Poirot o privi pe tânăra femeie, cu bărbia ei hotărâtă şi părul de un roşu aprins.</p>
               <p>         — Este foarte posibil, mademoiselle, că poate fi aşa. V-am spus deja că aveţi suficient curaj pentru a face orice. Chiar şi să vă măritaţi cu o vedetă de cinema.</p>
            </div>
            <div type="div2" rend="P11">
               <head>         Capitolul 31<lb/>         O ultimă mărturie.</head>
               <p>         La o zi sau două după această întrevedere, am fost chemat de urgenţă în Argentina. Şi-aşa se întâmplă că n-am mai revăzut-o pe Jane Wilkinson şi am citit doar din ziare despre procesul şi condamnarea ei. Spre surprinderea mea, îşi pierdu complet capul în momentul acuzării. Atât timp cât se mândrise cu isteţimea ei şi îşi făcuse jocul, nu comisese nici o greşeală, dar odată pierdută toată această stăpânire de sine, din cauză că fusese descoperită, devenise incapabilă de a menţine înşelătoria. În timpul interogatoriului, se pierdu cu firea.</p>
               <p>         Cum am mai spus înainte, prânzul soţilor Widburn fu ultima dată când am văzut-o pe Jane Wilkinson. Însă, când mă mai gândesc la ea, mi-o amintesc întotdeauna într-un singur mod… În apartamentul de la hotelul Savoy, probând hainele negre elegante în faţa toaletei, cu o expresie serioasă pe chip. Sunt convins că în acele momente nu juca un rol şi era complet naturală. Planul îi reuşise şi, astfel, nu mai avea nici nelinişti şi nici îndoieli. Sunt de asemenea convins că n-a simţit nici măcar o clipă vreo remuşcare pentru cele trei crime săvârşite.</p>
               <p>         Vă reproduc în continuare un document care, conform ultimei sale dorinţe, trebuia să-i fie încredinţat lui Poirot, după moartea ei. Această ultimă comunicare, cred eu, este tipică acestei doamne atât de drăguţe şi complet lipsite de conştiinţă.</p>
               <p>         Dragă domnule Poirot, M-am tot gândit la tot ce s-a întâmplat şi am simţit că ar fi bine să vă scriu această scrisoare. Ştiu că publicaţi, din timp în timp, articole legate de cazurile soluţionate de dumneavoastră, dar mă îndoiesc că până acum aţi reprodus vreun document întocmit chiar de mâna vinovatului. Pe deasupra, vreau ca toată lumea să cunoască în detaliu tot ce am făcut, pentru că eu încă mai cred că totul a fost plănuit admirabil. Dacă nu aţi fi existat dumneavoastră, totul s-ar fi desfăşurat cu succes. Am fost cam supărată pe dumneavoastră pentru asta, dar presupun că nu v-aţi putut abţine să nu interveniţi. Şi sunt sigură că, dacă vă va parveni această scrisoare, îi veţi da importanţa cuvenită, nu-i aşa? Aş vrea ca lumea să-şi amintească de mine. Şi sunt convinsă că sunt unică în felul meu, cel puţin aici toată lumea pare să fie de acord cu mine.</p>
               <p>         Totul a început în America, când l-am cunoscut pe Merton. Am înţeles imediat că numai dacă sunt văduvă mă va lua de nevastă. Din nefericire, avea o stranie idee preconcepută împotriva divorţului. Am încercat să-i explic, dar degeaba, şi trebuia să fiu atentă, pentru că, în felul lui, era genul de persoană puţin cam ciudată.</p>
               <p>         Am realizat curând că soţul meu trebuia pur şi simplu să moară, dar nu ştiam cum să pun totul la cale. Vă imaginaţi că lucrurile de genul acesta sunt mult mai uşor de făcut în America. M-am gândit şi m-am frământat dar tot n-am reuşit să găsesc o modalitate. Şi apoi, deodată, am văzut-o pe Carlotta Adams imitându-mă pe scenă şi mi-a venit inspiraţia. Cu ajutorul ei, puteam să-mi construiesc un alibi. În aceeaşi seară v-am întâlnit şi pe dumneavoastră şi mi-a venit ideea genială de a vă trimite la soţul meu sâ-i cereţi consimţământul la divorţ. În acelaşi timp, am început sâ pălăvrăgesc vrute şi nevrute despre cum mi-aş omorî soţul, pentru că am observat câ atunci când spui adevărul pe un ton puţin prostuţ, nimeni nu te crede că vorbeşti serios. O mai făcusem şi altădată, ca sâ obţin unele avantaje în contractele mele. Şi e mai bine sâ faci pe prostul când nu eşti. La a doua întâlnire cu Carlotta Adams, am abordat subiectul, i-am spus că este vorba de un pariu şi ea a înghiţit momeala imediat. Trebuia sâ meargă în locul meu la un dineu, pretinzând câ sunt eu, şi dacă reuşea, primea zece mii de dolari. A fost foarte entuziasmată şi multe dintre idei au venit chiar de la ea… Deghizarea noastră şi restul. Vedeţi dumneavoastră, nu puteam s-o facem aici din cauza lui Ellis şi nici la ea acasă, din cauza cameristei ei. Ea, bineînţeles, nu înţelegea de ce. A fost un moment un pic mai stânjenitor, dar am spus pur şi simplu „nu” şi am convins-o. Probabil câ m-a considerat cam prostuţâ, dar a cedat şi ne-am gândit atunci la un hotel. Atunci am luat ochelarii lui Ellis.</p>
               <p>         Normal câ n-am întârziat să-mi dau seama că ea va trebui să dispară. Era pâcat, dar până la urmă, imitaţiile ei erau cam impertinente. Dacă s-ar fi întâmplat ca imitaţia mea sâ nu fie atât de reuşită, m-aş fi supărat amarnic. Eram în posesia unei mici cantităţi de veronal, cu toate că mâ folosesc rar de el, aşa că mi s-a părut uşor. Am avut apoi o sclipire genială. Ar fi fost mult mai bine dacă aş fi făcut în aşa fel încât sâ se creadă că era o consumatoare obişnuită de veronal. Aşadar, am comandat o cutie, un duplicat al unei bijuterii ce-mi fusese oferită, şi am cerut sa fie gravate iniţialele ei şi, înăuntru, o inscripţie. M-am gândit că o iniţială oarecare şi „Paris, noiembrie” pe capacul interior ar complica puţin lucrurile. Am comandat cutia printr-o scrisoare pe care am trimis-o de la Ritz, într-una din zile când am prânzit acolo. Şi am trimis-o pe Ellis s-o ridice. Bineînţeles că Ellis n-a ştiut nimic despre toate acestea.</p>
               <p>         Totul a mers ca pe roate în acea noapte. I-am sustras lui Ellis unul din cuţitaşele pentru bătături pe când se afla la Paris, pentru că era mic şi foarte ascuţit. Nu a observat, pentru că l-am pus imediat la loc, după ce m-am folosit de el. Un medic din San Francisco m-a învăţat, fără să vrea, unde să lovesc. Îmi vorbea într-o zi despre puncţiile lombare şi cefalice şi mi-a spus că cel care efectuează aceste puncţii trebuie să fie foarte atent, pentru că altfel ar fi perforat centrii nervoşi vitali şi ar fi provocat moartea fulgerător. L-am rugat atunci să-mi arate de mai multe ori locul exact, cu gândul că nu se ştie când îmi va fi de folos, şi i-am spus că voiam să folosesc ideea într-un film.</p>
               <p>         Mi s-a părut foarte urât din partea Carlottei să-i scrie surorii ei despre planul nostru. Îmi promisese că nu va spune nimănui. Mă consider totuşi foarte isteaţă pentru faptul că am rupt acea pagină şi am scos cuvântul „ea”. Această idee îmi aparţine în întregime. Şi cred că sunt mai mândră de asta decât de orice altceva. Toată lumea pretinde că sunt lipsită de inteligenţă… Dar,după părerea mea, îţi trebuie o mare doză pentru a inventa aşa ceva.</p>
               <p>         Am gândit cu mare grijă totul şi m-am comportat exact aşa cum plănuisem când a venit la mine inspectorul acela de la Scotland Yard. Chiar mi-a plăcut reprezentaţia mea. M-am gândit la un moment dat că poate mă vor şi aresta. Dar m-am simţit complet în siguranţă, pentru că trebuiau să-i creadă pe toţi acei invitaţi la cină şi nu vedeam cum ar putea descoperi ceva despre mine şi Carlotta şi despre deghizarea noastrâ.</p>
               <p>         Dupâ aceea, m-am simţit atât de fericită şi de mulţumită. Norocul fusese de partea mea şi totul mergea strună. Ducesa de Merton s-a purtat oribil cu mine, dar ducele a fost foarte amabil. Voia sâ se căsătorească cu mine cât de repede posibil şi nu bănuia absolut nimic.</p>
               <p>         Nu cred că am mai fost aşa de fericită vreodată ca în timpul acelor câteva săptămâni. Arestarea nepotului soţului meu a contribuit încă o dată la liniştea mea. Din ce în ce mai mult, mă felicitam că am rupt acea pagină din scrisoarea Carlottei Adams.</p>
               <p>         În ceea ce-1 priveşte pe Donald Ross, a fost pur nenoroc. Încă nici acum nu sunt sigură cum de şi-a dat seama. Ceva legat de Paris, ca fiind o persoană şi nu un oraş. Nici acum nu ştiu cine a fost Paris şi, în orice caz, găsesc ridicol să dai un astfel de nume unui bărbat.</p>
               <p>         Curios totuşi, că atunci când ghinionul începe să te lovească, nu se mai opreşte. Trebuia neapărat să fac ceva în privinţa lui Donald Ross, şi repede, şi cred câ m-am descurcat foarte bine şi de data aceea. Era posibil sâ dau greş, pentru că nu avusesem timp să mă gândesc sau sâ-mi fac rost de un alibi. M-am considerat totuşi în afara pericolului dupâ aceea.</p>
               <p>         Bineînţeles câ Ellis mi-a spus că aţi chemat-o pentru a o interoga, dar m-am gândit că era vorba despre relaţiile mele cu Bryan Martin, şi n-aveam cum sâ ghicesc unde voiaţi să ajungeţi. Nu aţi întrebat-o direct dacă a fost după cutia aurită, la Paris. Am bănuit că v-aţi gândit câ, dacâ mi-ar fi spus aşa ceva, mi-aş fi dat seama că ceva nu e în regulă. Oricum ar fi, m-a luat total prin surprindere. Nu-mi venea să cred. Părea incredibil cât de bine ştiaţi tot ce am fâcut.</p>
               <p>         Mi-am dat seama imediat câ nu e bine. Nu poţi lupta contra norocului. Nu-i aşa câ a fost pur ghinion? Mâ întreb dacă vă pare rău pentru ceea ce mi-aţi făcut. Până la urmă, nu mi-am dorit decât să fiu fericită şi, dacă n-aş fi fost eu, n-aţi fi fost niciodată implicat în povestea asta. Nu v-am crezut nici o clipă atât de perspicace. Cine vă vede nu ar zice asta.</p>
               <p>         E amuzant cum, în ciuda procesului aceluia îngrozitor şi a tuturor lucrurilor oribile pe care avocatul acuzării le-a spus despre mine şi a întrebărilor care parcă nu se mai sfârşeau, nu mi-am pierdut din frumuseţe.</p>
               <p>         Arăt acum puţin mai palidă şi mai slabă, dar mi se potriveşte oarecum. Toată lumea îmi admiră curajul. Ştiaţi că spânzurările nu mai au loc în public? Păcat!</p>
               <p>         Sunt sigură că nu au mai avut un caz ca al meu până acum.</p>
               <p>         Cred câ ar trebui sâ vâ spun la revedere acum. Mi se pare foarte ciudat şi încâ nu realizez gravitatea situaţiei mele. Mâine, îl voi vedea pe preot.</p>
               <p>         A dumneavoastră, iertătoare, (Pentru că trebuie sâ ne iertăm duşmanii, nu-i aşa?)</p>
               <p>         Jane Wilkinson.</p>
               <p>         P. S. Credeţi că voi face parte din Colecţia de ceară a Muzeului Tussaud?</p>
            </div>
         </div>
         <div type="div1" rend="P10">
            <head>Accident</head>
            <p>         — ASCULTĂ LA MINE, e aceeaşi femeie… Nu încape nici o îndoială!</p>
            <p>         Căpitanul Haydock ridică ochii spre faţa crispată a prietenului său şi oftă. Ar fi dorit să-l vadă pe Evans mai puţin categoric şi triumfător. Lungile-i călătorii pe mare îl învăţaseră pe bătrânul căpitan să nu se amestece în treburile altora, care nu-l priveau pe el. Prietenul său Evans, fost inspector la Departamentul de Investigaţii Criminologice al Scotland Yard-ului, avea o filosofie de viaţă total diferită: „Să acţionezi potrivit informaţiilor primite” – aceasta fusese deviza lui la început, pe care şi-o perfecţionase, încât ajunsese să-şi găsească propriile sale informaţii. O aplicase în toate anchetele la care luase parte. Inspectorul Evans fusese un ofiţer inteligent, cu mintea limpede şi-şi meritase pe deplin avansarea. Chiar şi acum, la pensie, retras la ţară în căsuţa visurilor sale, nu-şi pierduse instinctul său profesional.</p>
            <p>         — Nu uit niciodată o faţă întâlnită, repetă el cu încăpăţânare. Este doamna Anthony. Când mi-a vorbit de doamna Merrowdene, am ştiut imediat despre cine este vorba.</p>
            <p>         Căpitanul Haydock nu se simţea în largul său. Merrowdene-ii erau vecinii săi cei mai apropiaţi după Evans. Ar fi uluitor ca tânără femeie să fie una şi-aceeaşi cu eroina unei „cause célčbre”. A trecut mult timp de-atunci. Nu se poate!</p>
            <p>         — E o poveste veche, îngăimă el.</p>
            <p>         — De-acum nouă ani, completă Evans cu promptitudine. De nouă ani şi trei luni. Îţi aminteşti cazul?</p>
            <p>         — Foarte vag.</p>
            <p>         — Anthony obişnuia să se trateze cu arsenic, aşa că femeia a fost achitată.</p>
            <p>         — Şi de ce să n-o fi achitat?</p>
            <p>         — Nu învinuiesc pe nimeni. Au dat un verdict absolut corect, pe baza probelor.</p>
            <p>         — Atunci? Nu înţeleg ce te frământă.</p>
            <p>         — Pe cine? Pe mine?</p>
            <p>         — Mi s-a părut că ai ceva pe suflet.</p>
            <p>         — Deloc.</p>
            <p>         — E-o istorie veche, insistă căpitanul conciliator. Dacă vreodată, din nefericire, doamna Merrowdene a trebuit să fie judecată pentru crimă şi apoi achitată…</p>
            <p>         — Achitarea rareori e considerată o nefericire, i-o întoarse Evans.</p>
            <p>         — Ştii foarte bine ce vreau să zic. Şi căpitanul continuă iritat: Dacă biata femeie a fost eroina unei experienţe atât de neplăcute nu înseamnă că noi trebuie să răscolim totul din nou, nu-i aşa?</p>
            <p>         Evans nu răspunse…</p>
            <p>         — Ei, haide, haide, Evans, femeia a fost nevinovată. Tu însuţi ai spus-o.</p>
            <p>         — Eu? Eu n-am spus c-a fost nevinovată. Am spus doar că au achitat-o.</p>
            <p>         — E-acelaşi lucru.</p>
            <p>         — Nu întotdeauna.</p>
            <p>         Căpitanul Haydock, care începuse să-şi golească pipa lovind-o de piciorul scaunului, întrerupse această operaţie şi se ridică în picioare cu o faţă uluită.</p>
            <p>         — Aha! Deci asta-i părerea ta. Tu nu crezi că este nevinovată!</p>
            <p>         — N-am spus asta. Nu prea ştiu nici eu… Anthony obişnuia să se trateze cu picături de arsenic. Soţia lui era cea care i le administra, într-o zi, din greşeală, a luat o doză prea mare. Dar din a cui greşeală? A lui sau a ei? Nimeni n-a putut spune, aşa că a fost achitată din lipsă de dovezi. Corect. Dar, totuşi… Mi-ar plăcea să ştiu…</p>
            <p>         Căpitanul Haydock se concentră din nou asupra pipei sale.</p>
            <p>         — În orice caz, spuse el cu hotărâre, toate acestea nu ne privesc pe noi.</p>
            <p>         — N-aş fi atât de sigur.</p>
            <p>         — Dar, bine…</p>
            <p>         — O clipă. Îţi aminteşti? Aseară am fost în laboratorul lui Merrowdene?</p>
            <p>         — Da. Ne-a vorbit de testul Marsh1 cu privire la arsenic. Spunea că tu ar trebui să ştii tot despre asta… Că e domeniul tău… Chiar a şi chicotit. Niciodată n-ar fi spus acestea dacă s-ar fi gândit un moment.</p>
            <p>         Evans îl întrerupse.</p>
            <p>         — Crezi că ar fi tăcut dac-ar fi ştiut? Sunt căsătoriţi de şase ani, parcă aşa ai spus. Fac prinsoare că habar nu are că soţia lui este celebra doamnă Anthony.</p>
            <p>         — Şi poţi fi sigur că nu eu voi fi acela de la care o va afla, spuse căpitanul Haydock înţepat.</p>
            <p>         Evans nu-i dădu nici o atenţie.</p>
            <p>         — Dar continuă. După testul Marsh, Merrowdene a încălzit o substanţă într-o eprubetă. Reziduurile metalice obţinute le-a dizolvat în apă şi le-a precipitat adăugind nitrat de argint. Este testul specific cloraţilor. O experienţă simplă dar, întâmplător, am reuşit să citesc următoarele cuvinte dintr-o carte aflată deschisă pe masă. „H2SO4 descompune cloraţii producând Cl2O4. Provoacă o explozie violentă prin încălzire şi de aceea trebuie păstrată la temperaturi joase şi folosită în cantitate mică”.</p>
            <p>         Haydock îşi privi prietenul cu uimire.</p>
            <p>         — Şi ce-i cu asta?</p>
            <p>         — Uite! În meseria noastră folosim şi noi teste pentru crime, în felul nostru. Adunăm fapte, le gândim, analizăm ce a rămas după ce am îndepărtat erorile de judecată sau mărturiile false. Dar există şi un alt fel de test, sigur şi destul de… Periculos. Un criminal rareori se opreşte la o singură crimă. Dă-i timp, câmp liber de acţiune şi va comite o nouă crimă. Arestezi un bărbat. Şi-a omorât sau nu şi-a omorât soţia? Probele lipsesc, îi cercetăm trecutul. Dacă a fost căsătorit de mai multe ori şi de fiecare dată şi-a pierdut soţia într-un mod… Mai puţin obişnuit, atunci… Înţelegi! E o certitudine morală.</p>
            <p>         Din acel moment poţi să începi să cauţi probe.</p>
            <p>         — Bine. Şi?</p>
            <p>         — Ajung la subiect. E foarte bine dacă suspectul are un trecut pe care să-l cercetezi. Dar să presupunem că îl prinzi pe ucigaş la prima lui crimă. Testul nostru nu mai e valabil. Să admitem că suspectul achitat îşi reface viaţa sub un alt nume. Va repeta el oare crima sau nu?</p>
            <p>         — Dar asta e o idee groaznică.</p>
            <p>         — Şi-atunci continui să crezi că lucrurile acestea nu ne privesc?</p>
            <p>         — Da. N-ai nici un motiv să pui la îndoială inocenţa doamnei Merrowdene.</p>
            <p>         Fostul inspector tăcu un moment, apoi continuă rar:</p>
            <p>         — Ţi-am mai spus că n-am găsit nimic suspect în trecutul ei. Nu este întru totul adevărat. A avut un tată vitreg. La optsprezece ani s-a îndrăgostit. Tatăl vitreg s-a folosit de autoritatea sa ca să împiedice o eventuală căsătorie cu acest tânăr. În cursul unei plimbări cu amintitul tată vitreg, acesta s-a apropiat cam mult de marginea unei faleze abrupte. Terenul i-a cedat sub picioare… A căzut şi a murit.</p>
            <p>         — Doar nu te gândeşti că…</p>
            <p>         — A fost un accident. Otrăvirea lui Anthony a fost şi ea un accident. Nu s-ar fi ajuns niciodată la judecată în acest caz dacă n-ar fi ieşit la iveală că exista un alt bărbat care a dispărut, în paranteză fie spus, nemulţumit, pare-se de verdictul juriului. Ascultă-mă pe mine, Haydock, unde apare femeia asta, mă tem de un alt… Accident.</p>
            <p>         Bătrânul căpitan ridică din umeri.</p>
            <p>         — Mă-ntreb cum l-ai putea împiedica.</p>
            <p>         — Şi eu mă-ntreb, spuse Evans fără entuziasm.</p>
            <p>         — În locul tău aş lăsa-o baltă, zise căpitanul Haydock. Nu iese nimic bun când te amesteci în treburile altora.</p>
            <p>         Sfatul îi displăcu ex-inspectorului care avea o fire răbdătoare, dar tenace. Îşi luă rămas bun de la prietenul său şi se reîntoarse în sat, gândindu-se la o acţiune încununată de succes.</p>
            <p>         Intrând la oficiul poştal să cumpere nişte timbre, se izbi, din greşeală, tocmai de subiectul preocupărilor sale, George Merrowdene. Fostul profesor de chimie era un omuleţ cu un aer visător, amabil şi blând, dar complet distrat. Îl recunoscu pe Evans, îl salută cu căldură şi se aplecă să adune scrisorile pe care le scăpase din mână. Evans fu mai rapid, le adună şi i le dădu cerându-şi scuze.</p>
            <p>         O privire fugară pe antetul unuia din plicuri fu suficientă să-i reînvie îndoielile. Era de la o binecunoscută firmă de asigurări.</p>
            <p>         Se hotărî pe loc. Amabilul George Merrowdene se trezi mergând pe stradă în compania poliţistului, vorbindu-i despre asigurarea pe viaţă pe care tocmai a contractat-o în favoarea soţiei sale. Care era părerea lui Evans despre această companie de asigurări?</p>
            <p>         — Am făcut câteva amplasamente nu prea reuşite, mărturisi profesorul, şi am avut câteva pierderi destul de grele, iar dacă mi s-ar întâmplă o nenorocire, soţia mea s-ar trezi într-o situaţie dificilă. Această asigurare, însă, rezolvă problema.</p>
            <p>         — Ea nu s-a împotrivit acestei idei? Întrebă Evans cu un ton neutru. Unele femei au scrupule, un fel de teamă superstiţioasă.</p>
            <p>         — Oo! Margaret e foarte practică, surise Merrowdene. Nu-i deloc o femeie superstiţioasă. Şi, de fapt, a fost ideea ei, dacă-mi aduc bine aminte. Nu-i place să mă vadă îngrijorat.</p>
            <p>         Evans aflase ce dorea. Se despărţi de celălalt şi buzele sale schiţară un zâmbet nemulţumit. Ce coincidenţă: domnul Anthony contractase şi el o asigurare de viaţă în favoarea soţiei cu câteva săptămâni înainte de a muri.</p>
            <p>         Obişnuit să creadă în instinctele sale, era sigur că nici de astă-dată nu se înşela. Dar ce să facă? Nu râvnea să prindă un criminal după ce săvârşise fapta. Voia doar să prevină crima. Ceea ce era un lucru diferit şi mult mai dificil.</p>
            <p>         Rămase gânditor în tot restul zilei. În parcul castelului se desfăşura sărbătoarea Ligii Primrose. Evans se îndreptă într-acolo. Se amuză, cheltuind câteva monede, să ghicească greutatea unui porc, să tragă la ţintă, dar faţa lui continuă să păstreze o expresie absentă şi concentrată. Îşi permise chiar să sacrifice o jumătate de coroană la Zara, ghicitoarea în globul de cristal. Nu putu să nu surâdă amintindu-şi cât îi dăduseră de lucru, odinioară, aceste ghicitori. Nu prea dădu atenţie la ceea ce-i spunea Zara până ce nu-l frapă un cu vânt.</p>
            <p>         — Foarte, foarte curând, te vei angaja într-o chestiune de viaţă sau de moarte… de viaţă sau de moarte pentru o persoană.</p>
            <p>         — Cum? Ce? Întrebă el brusc.</p>
            <p>         — Aveţi de luat o hotărâre. Fiţi prudent, foarte prudent… Cea mai mică greşeală…, cel mai mic pas greşit…</p>
            <p>         — Şi? Şi?</p>
            <p>         Ghicitoarea se cutremură. Şi asta făcea parte din scenariu. Evans o ştia, dar totuşi fu impresionat.</p>
            <p>         — Aveţi grijă. Să nu faceţi vreo greşeală. Altminteri, văd o urmare clară: moartea!</p>
            <p>         Straniu! Al dracului de straniu!</p>
            <p>         — Dacă greşesc, cineva o să moară? Asta vrei să spui?</p>
            <p>         — Da, domnule.</p>
            <p>         — În cazul acesta, zise Evans ridicându-se şi dându-i jumătatea de coroană, nu trebuie să fac nici o greşeală, nu-i aşa?</p>
            <p>         Se îndreptă spre ieşirea din cort. Uşor de spus, mai greu de făcut. O viaţă depindea de el.</p>
            <p>         Să caute ajutor? La cine? Inutil să conteze pe prietenul său Haydock, căruia-i putea zări silueta puţin mai departe. „Asta nu ne priveşte”, era deviza lui Haydock şi asta nu-l ajuta la nimic.</p>
            <p>         Haydock stătea de vorbă cu o femeie.</p>
            <p>         Recunoscu, în femeia care tocmai îşi lua rămas bun de la bătrânul marinar, pe doamna Merrowdene. Fostul poliţist se îndreptă spre ea. Era o femeie drăguţă, avea o frunte înaltă, ochi frumoşi căprui şi. O expresie liniştită.</p>
            <p>         Avea o coafură ce-i accentua aerul de madonă. Vocea îi era gravă, puţin adormită.</p>
            <p>         Îi surâse lui Evans cu amabilitate.</p>
            <p>         — Mi s-a părut că v-am recunoscut, doamnă Anthony, adică doamnă Merrowdene, zise el spionând-o.</p>
            <p>         El se prefăcu intenţionat că-i greşi numele.</p>
            <p>         Ea făcu ochii mari, iar respiraţia i se acceleră puţin, dar continuă să-l privească cu fermitate şi mândrie.</p>
            <p>         — Îmi caut soţul, îi spuse. L-aţi văzut cumva?</p>
            <p>         — Da, acum un moment. A luat-o într-acolo.</p>
            <p>         Porniră să-l caute, sporovăind liniştit şi plăcut. Inspectorul fu cuprins de admiraţie. Ce femeie! Câtă siguranţă! Câtă stăpânire de sine! Remarcabilă, dar periculoasă – de asta era sigur.</p>
            <p>         Era mulţumit de felul în care abordase subiectul, dar nu se simţea în largul său. Îi dăduse să înţeleagă că o recunoscuse. Aceasta o punea deja în gardă. Nu va încerca să acţioneze în grabă. Mai rămânea Merrowdene. Cum să-l prevină?</p>
            <p>         Îl găsiră contemplând cu un aer visător o păpuşă de porţelan pe care tocmai o câştigase la tombolă. Soţia lui îi propuse să se întoarcă acasă. Acceptă imediat.</p>
            <p>         — N-aţi vrea să serviţi cu noi o ceaşcă de ceai? Se adresă lui Evans tânără femeie.</p>
            <p>         Sesiză o nuanţă de provocare în vocea ei.</p>
            <p>         — Cu cea mai mare plăcere.</p>
            <p>         Porniră împreună discutând despre lucruri mărunte. Soarele strălucea, sufla o briză uşoară, totul era atât de plăcut, atât de firesc.</p>
            <p>         — Servitoarea a rămas la serbare, anunţă doamna Merrowdene în timp ce intra în casă. Se duse în camera ei, îşi scoase pălăria, se aranjă puţin şi reveni ca să pregătească ceaiul. Aprinse o mică lampă de argint sub ceainic, apoi luă trei mici boluri şi tot atâtea farfurioare de pe o etajeră.</p>
            <p>         — Avem un ceai chinezesc veritabil. Noi îl bem întotdeauna după moda chinezească, din boluri şi nu din ceşti.</p>
            <p>         Se opri să examineze fundul unuia din boluri şi scoase o exclamaţie de îngrijorare:</p>
            <p>         — George! Să-ţi fie ruşine! Iar ai folosit bolurile astea.</p>
            <p>         — Sunt dezolat, draga mea, răspunse profesorul cu un aer vinovat. Suntatât de practice. Cele pe care le-am comandat pentru mine încă n-au sosit.</p>
            <p>         — Într-o bună zi ne vei otrăvi pe toţi, îi replică soţia sa cu un râs sec. Mary le găseşte în laborator şi le pune la loc pe etajeră fără să se mai obosească să le spele. Mai zilele trecute ai folosit unul pentru cianură de potasiu. Zău, George, nu crezi că exagerezi? E înspăimântător de periculos.</p>
            <p>         Merrowdene o privi puţin iritat.</p>
            <p>         — Am mai spus că Mary nu are ce să caute în laboratorul meu. I-am interzis să se atingă de cel mai mic obiect.</p>
            <p>         — Dar uneori ne luăm ceaiul şi acolo. De unde să ştie biata Mary care sunt bolurile din care am băut?</p>
            <p>         Profesorul ieşi din cameră bombănind. Surâzătoare, soţia lui turnă apa clocotită peste frunzele de ceai şi stinse lampa. Stupefiat, Evans crezu că ghiceşte planul. Doamna Merrowdene pregătea un nou accident? Îşi aranja un nou alibi? Voia să-l pună pe el în situaţia de a depune mărturie în favoarea ei dacă s-ar întâmplă ceva? Stupid din partea ei, mai ales că…</p>
            <p>         Brusc îşi reţinu respiraţia. Turnase ceai în cele trei boluri. Puse unul în faţa lui, un altul înaintea ei şi un al treilea pe o măsuţă, alături de fotoliul favorit al soţului. Avea un surâs straniu pe buze. Acum ştia. Era o femeie remarcabilă, dar periculoasă. Aşa pe neaşteptate, fără nici o pregătire prealabilă, totul se va întâmpla în această după-amiază. Iar el va fi martor. Atâta îndrăzneală din partea ei îi tăiase respiraţia.</p>
            <p>         Era de o abilitate diabolică, în gând şi acţiune. El n-ar putea dovedi nimic. Totul se întâmplă atât de rapid. Respiră adânc şi se aplecă înainte peste măsuţă.</p>
            <p>         — Doamnă, eu sunt un om capricios. Îmi acordaţi o favoare?</p>
            <p>         Îl privi cu un aer intrigat, dar fără suspiciune. El se ridică, luă bolul din faţa ei şi-l schimbă cu cel al soţului.</p>
            <p>         — Vreau să beţi de-aici.</p>
            <p>         Privirile li se încrucişară. Nu clipi din ochi, dar păli. Întinse mâna şi ridică bolul. El îşi ţinu respiraţia. Comisese oare o greşeală? Ea duse bolul la gură, dar în ultimul moment tresări, se aplecă şi goli recipientul într-un vas unde creştea o ferigă. Se îndreptă şi-l privi sfidător.</p>
            <p>         Evans suspină uşurat.</p>
            <p>         — Ei, bine, îi spuse ea cu o voce uşor batjocoritoare.</p>
            <p>         El i se adresă sobru şi calm:</p>
            <p>         — Sunteţi foarte inteligentă, doamnă. Cred că m-aţi înţeles. Nu trebuie să se mai întâmple. Înţelegeţi la ce mă refer, nu?</p>
            <p>         — Da, răspunse ea cu un ton neutru.</p>
            <p>         Evans dădu din cap satisfăcut. Era destul de isteaţă şi nu voia să ajungă la spânzurătoare.</p>
            <p>         — Atunci vă doresc o viaţă lungă amândurora. Duse bolul la buze, bău şi brusc faţa i se schimonosi într-un mod groaznic. Încercă să se ridice, să strige. Trupul i se înţepeni, faţa îi deveni stacojie. Se prăbuşi în scaun contorsionat de durere.</p>
            <p>         Doamna Merrowdene se aplecă spre el cu un mic surâs în colţul gurii:</p>
            <p>         — Aţi comis o greşeală, spuse cu gingăşie. Aţi crezut că vreau să-l omor pe George. Ce tâmpenie!</p>
            <p>         Rămase o vreme cu privirea aţintită asupra mortului. Era a treia persoană care încercase s-o despartă de omul pe care-l iubea.</p>
            <p>         Faţa i se însenină. Semăna mai mult ca niciodată cu o madonă. Apoi începu să strige:</p>
            <p>         — George, George, vino repede! Un accident groaznic. Sărmanul domn Evans…</p>
            <p>[1] Este un test delicat cu arsenic, folosit în investigaţiile asupra crimelor.</p>
         </div>
         <div type="div1">
            <head>Adversarul secret</head>
            <subtitle>Volumul 1</subtitle>
            <epigraph>Tuturor celor care duc o viaţă monotonă, în speranţa de-ai putea face să trăiască, prin citit, deliciile şi riscurile aventurii</epigraph>
            <epigraph>         Agatha Christie</epigraph>
            <div type="div2" rend="P11">
               <head>         CUPRINS:/x/</head>
               <p>         Prolog 5</p>
               <p>         Capitolul I. „Tinerii Aventurieri Ltd.” 7</p>
               <p>         Capitolul II. Oferta domnului Whittington 14</p>
               <p>         Capitolul III. Un eşec 21</p>
               <p>         Capitolul IV. Cine este Jane Finn? 27</p>
               <p>         Capitolul V. Domnul Julius P. Hersheimmer 35</p>
               <p>         Capitolul VI. Un plan de luptă 40</p>
               <p>         Capitolul VII. Casa din Soho 47</p>
               <p>         Capitolul VIII. Aventurile lui Tommy 52</p>
               <p>         Capitolul IX. Tuppence se angajează ca servitoare 60</p>
               <p>         Capitolul X. Intră în scenă sir James Peel Edgerton 68</p>
               <p>         Capitolul XI. Julius relatează o întâmplare 74</p>
               <p>         Capitolul XII. Un prieten la nevoie 82</p>
               <p>         Capitolul XIII. Veghea 97</p>
               <p>         Capitolul XIV. O consultaţie 106</p>
               <p>         Capitolul XV. Tuppence primeşte o cerere în căsătorie 112</p>
               <p>         Capitolul XVI. Continuarea aventurilor lui Tommy 118</p>
               <p>         Capitolul XVII. Annette 126</p>
               <p>         Capitolul XVIII. Telegrama 139</p>
               <p>         Capitolul XIX. Jane Finn 151</p>
               <p>         Capitolul XX. Prea târziu 160</p>
               <p>         Capitolul XXI. Tommy face o descoperire 166</p>
               <p>         Capitolul XXII. În Downing Street 171</p>
               <p>         Capitolul XXIII. Cursă contra cronometru 175</p>
               <p>         Capitolul XXIV. Julius câştigă un set 181</p>
               <p>         Capitolul XXV. Povestea lui Jane 191</p>
               <p>         Capitolul XXVI. Domnul Brown 203</p>
               <p>         Capitolul XXVII. Supeu la Savoy 208</p>
               <p>         Capitolul XXVIII. Şi după aceea 216</p>
               <div type="div3" rend="P12">
                  <head>         Prolog</head>
                  <p>         Era ora 2 în după-amiaza de 7 mai 1915. „Lusitania” fusese izbită de două torpile succesive şi începuse să se scufunde repede, în timp ce bărcile erau lansate la apă cu cea mai mare viteză. Femeile şi copiii, aliniaţi, aşteptausă le vină rândul. Unele se mai agăţau cu disperare de soţii sau de taţii lor; altele îşi ţineau copiii strâns la piept. O fată stătea singură, uşor retrasă faţă de ceilalţi. Era foarte tânără, nu avea mai mult de optsprezece ani. Nu părea speriată, iar ochii ei gravi, neclintiţi, priveau drept înainte.</p>
                  <p>         — Scuză-mă, te rog.</p>
                  <p>         Glasul bărbătesc de lângă ea o făcu să tresară şi să se întoarcă. Îl văzuse nu o dată pe cel ce i se adresase printre pasagerii de la clasa întâi. Valul de mister care îl înconjura îi aprinsese imaginaţia. Nu vorbea cu nimeni. Dacă cineva i se adresa, îi tăia imediat intenţia unei conversaţii. În plus, avea un fel nervos de a privi peste umăr, o privire iute, bănuitoare.</p>
                  <p>         Observă că acum era foarte agitat. Pe frunte îi străluceau broboane de sudoare. Era clar că se afla sub imperiul unei spaime puternice. Şi cu toate astea, fetei nu i se păru deloc că era genul de om care să se teamă de moarte!</p>
                  <p>         — Da? Ochii ei serioşi se opriră întrebători asupra lui.</p>
                  <p>         Bărbatul o privea cu un soi de ezitare disperată.</p>
                  <p>         — Trebuie! Îşi şopti el sieşi. Da… E singura cale. Apoi, tare, rosti brusc: Eşti americană?</p>
                  <p>         — Da.</p>
                  <p>         — Patrioată?</p>
                  <p>         Fata se înroşi.</p>
                  <p>         — N-ai dreptul să mă-ntrebi aşa ceva! Bine-nţeles că sunt!</p>
                  <p>         — Nu te supăra. N-ai face-o dacă ai cunoaşte care este miza. Dar trebuie să am încredere în cineva… Iar acel cineva trebuie să fie o femeie.</p>
                  <p>         — De ce?</p>
                  <p>         — Din cauza acestui „mai întâi femeile şi copiii”. Privi în jur şi coborî glasul. Am la mine nişte hârtii, documente de-o importanţă vitală. Ele pot schimba complet situaţia pentru aliaţi, în acest război. Aceste hârtii trebuie salvate! Dumneata ai mai multe şanse decât mine. Vrei să le iei?</p>
                  <p>         Fata întinse mâna.</p>
                  <p>         — Aşteaptă… Trebuie să te previn. Poate fi riscant… Dacă am fost urmărit. Personal, nu cred că am fost, dar nu poţi şti niciodată. Dacă am fost, va fi primejdios. Te ţin nervii ca să treci prin aşa ceva?</p>
                  <p>         Fata zâmbi.</p>
                  <p>         — Am să mă descurc foarte bine. Şi sunt cu adevărat mândră că am fost eu cea aleasă! Ce trebuie să fac după aceea cu ele?</p>
                  <p>         — Urmăreşte ziarele! Am să dau un anunţ în „Times”, care să înceapă cu: „Tovarăş de echipaj…” Dacă după trei zile nu apare nimic… Ei bine, vei şti că am dispărut. Atunci vei duce pachetul la Ambasada americană şi i-l vei înmâna personal ambasadorului. E limpede?</p>
                  <p>         — Foarte limpede.</p>
                  <p>         — Atunci, fi gata… Îţi voi spune la revedere. Îi luă mâna. La revedere. Succes, spuse cu glas tare.</p>
                  <p>         Mâna fetei se strânse pe pachetul impermeabil ce stătuse ascuns în palma lui.</p>
                  <p>         „Lusitania” se înclină şi mai tare la tribord. Ca răspuns la o comandărapidă, fata înaintă şi îşi ocupă locul în barcă.</p>
               </div>
            </div>
            <div type="div2" rend="P11">
               <head>
                  <anchor type="bookmark-start" xml:id="id_bookmark8"/>         Capitolul I<ptr type="bookmark-end" target="#id_bookmark8"/>. „Tinerii Aventurieri Ltd.”</head>
               <p>         — Tommy, bătrâne!</p>
               <p>         — Tuppence, băbuţo!</p>
               <p>         Cei doi tineri se salutară cu căldură, blocând pe moment ieşirea staţiei de metrou Dover Street. Adjectivul „bătrân” era lipsit de semnificaţie. Vârstele lor, adunate, cu siguranţă n-ar fi depăşit patruzeci şi cinci de ani.</p>
               <p>         — Nu te-am văzut de secole, continuă băiatul. Unde ai dispărut? Hai să-nfulecăm un corn. Aici cam incomodăm… Blocând calea, aşa cum am făcut-o. Să ieşim.</p>
               <p>         Fata acceptă şi o porniră pe Dover Street, în jos, către Piccadilly.</p>
               <p>         — Şi-acum, unde mergem? Întrebă Tommy.</p>
               <p>         Abia simţita nelinişte din glasul lui nu scăpă auzului fin al domnişoarei Prudence Cowley, numită în cercul intim al prietenilor, din motive necunoscute, „Tuppence”. Fata ţinti în plin.</p>
               <p>         — Eşti lefter, Tommy!</p>
               <p>         — Da, de unde! Răspunse Tommy, neconvingător. Mă joc cu banii.</p>
               <p>         — De când te ştiu ai fost un mincinos dezgustător, spuse Tuppence cu severitate. Aşa ai convins-o pe sora Greenbank că medicul ţi-a prescris să bei bere ca tonic, însă a uitat să o scrie în fişă. Îţi aminteşti?</p>
               <p>         Tommy chicoti.</p>
               <p>         — Ba bine că nu! Ce s-a mai înfuriat mâţa bătrână când a aflat! De fapt, nu era chiar rea, mama Greenbank! Dragul spital… Presupun că-i la pământ, ca de altfel totul, nu? Te-au demobilizat?</p>
               <p>         Tuppence oftă.</p>
               <p>         — Da. Şi pe tine?</p>
               <p>         Tommy confirmă.</p>
               <p>         — Acum două luni.</p>
               <p>         — Economii? Tatonă Tuppence.</p>
               <p>         — S-au topit.</p>
               <p>         — Oh, Tommy!</p>
               <p>         — Nu, băbuţo, nu i-am risipit pe plăceri. N-am avut eu norocul ăsta! Costul vieţii… În ziua de azi o duci târâş-grăpiş, ţi-o spun eu dacă nu ştii…</p>
               <p>         — Dragul meu copil, îl întrerupse Tuppence, nu există nimic legat de costul vieţii, pe care să nu-l ştiu. Uite, am ajuns la „Lyons”, vom plăti nemţeşte, fiecare partea lui. Asta e! Şi Tuppence începu să urce scările.</p>
               <p>         Localul era plin, iar ei căutau din ochi o masă liberă, în timp ce prindeau din zbor frânturi de conversaţii.</p>
               <p>         — Şi, să ştii, ea a început să plângă, când i-am spus că nu-i rămânea nici apartamentul…” „A fost pur şi simplu un chilipir, dragul meu. Exact ca aceea adusă de Mabel Lewis de la Paris…”</p>
               <p>         — Ciudate chestii poţi auzi, şopti Tommy. Azi am trecut pe lângă doi tipi care vorbeau despre o oarecare Jane Finn. Îţi spune ceva numele ăsta?</p>
               <p>         Dar chiar în acel moment, două doamne în vârstă se ridicară şi îşi luară pachetele, iar Tuppence se strecură cu abilitate într-unul din scaunele rămase libere.</p>
               <p>         Tommy comandă ceai şi cornuri, Tuppence ceai şi pâine cu unt.</p>
               <p>         — Şi ai grijă ca ceaiul să fie adus în ceşti separate, adăugă ea, severă.</p>
               <p>         Tommy stătea în faţa ei. Capul lui aproape pleşuv înfăţişa privirii un smoc de păr roşu şi lucios, pieptănat cu măiestrie spre spate. Chipul său era încântător de urât… Nu se putea descrie, totuşi, era fără nici o îndoială chipul unui gentleman şi al unui sportiv. Costumul său maro era bine croit, dar uzat în ultimul grad.</p>
               <p>         Aşa cum stăteau, formau un cuplu extrem de modern. Tuppence nu era nicidecum o frumuseţe, dar existau o anume distincţie şi un anumit farmec pe faţa sa spiritualizată, cu bărbia hotărâtă şi lată, cu ochii cenuşii, mult depărtaţi, care priveau vag de sub sprâncenele negre şi drepte. Purta o mică tocă de un verde deschis peste părul negru, tuns scurt, iar fusta ei extrem de scurtă pentru acele timpuri, şi destul de ponosită, lăsa să se vadă nişte glezne de-o fineţe ieşită din comun. Încerca din răsputeri să pară elegantă.</p>
               <p>         Într-un târziu sosi şi ceaiul şi Tuppence, revenindu-şi dintr-o scurtă meditaţie, îl turnă în ceşti.</p>
               <p>         — Şi-acum să ne întoarcem la ale noastre, zise Tommy rupând o bucată mare de corn. Dacă-ţi aduci aminte, nu ne-am mai văzut de atunci, din spital, în 1916.</p>
               <p>         — Foarte corect. Tuppence se servi generos cu pâine şi unt. Biografia prescurtată a domnişoarei Prudence Cowley, a cincea fiică a arhidiaconului Cowley din Little Missendell, Suffolk. Domnişoara Cowley a renunţat la deliciile (şi sclavia) din casa părintească şi, pe la începutul războiului, a venit la Londra, unde s-a angajat la un spital militar. Prima lună: Spălat zilnic şase sute patruzeci şi opt de farfurii. Luna a doua: Promovată la ştersul farfuriilor sus amintite. Luna a treia: Promovată la curăţatul cartofilor. Luna a patra: Promovată la tăierea pâinii şi a untului. Luna a cincea: Promovată un etaj mai sus, ca femeie de serviciu cu şomoiog şi găleată. Luna a şasea: Promovată să servească la masă. Luna a şaptea: Aspectul plăcut şi bunele maniere erau atât de izbitoare încât a fost promovată să servească la masa sorelor medicale. Luna a opta: Un mic hop în carieră. Sora Bond a mâncat oul sorei Westhaven! Scandal mare! Principala vinovată: femeia care servea. Neatenţia într-o problemă atât de importantă nu putea trece nepedepsită. Înapoi la şomoiog şi găleată! Ce retrogradare! Lunar a noua: Promovată la mătură, în secţie, unde îl descoperă în persoana locotenentului Thomas Beresford (salut, Tommy!) pe un prieten din copilărie pe care nu-l mai văzuse de cinci ani bătuţi pe muchie. Întâlnirea a fost mişcătoare! Luna a zecea: Admonestată de sora şefă de a fi la cinema în compania unuia dintre pacienţi, mai sus menţionatul locotenent Thomas Beresford! Lunile a unsprezecea şi a douăsprezecea: îndatoririle de servitoare îndeplinite cu deplin succes. La sfârşitul anului părăseşte spitalul în culmea gloriei. Mai departe, domnişoara Cowley a condus pe rând o dubă, un camion, şi un general. Ultimul a fost cel mai plăcut. Era un general destul detânăr!</p>
               <p>         — Şi ce vezi rău în asta? Întrebă Tommy. Ai cărat în modul cel mai plicticos cu putinţă o caschetă alămită de la Ministerul de război la Savoy şi de la Savoy la Ministerul de război!</p>
               <p>         — Am uitat cum îl chema, recunoscu Tuppence. Pe scurt, ăsta a fost, într-un fel, apogeul carierei mele. După aceea am intrat la un birou guvernamental. Am luat parte la câteva recepţii foarte drăguţe. Intenţionasem să mă fac ţărancă, poştăriţă sau şofer pe autobuz, pentru a-mi întregi cariera… Dar a intervenit armistiţiul! M-am agăţat de biroul acela cu toate puterile câteva luni bune, dar, până la urmă, tot m-au pus pe liber. De atunci tot caut o slujbă. Şi acum… E rândul tău.</p>
               <p>         — În ce mă priveşte, n-am progresat atât de mult, rosti cu regret Tommy, şi nici atât de divers. După cum ştii, am plecat din nou în Franţa. Apoi m-au trimis în Mesopotamia, unde am fost rănit a doua oară şi am ajuns într-un spital de pe acolo. Pe urmă, m-am priponit în Egipt, până s-a declarat armistiţiul. Mi-am mai pocnit călcâiele o vreme pe-acolo, iar pe urmă, după cum ţi-am spus, am fost demobilizat. De zece luni lungi şi amărâte vânez o slujbă. Nu există slujbe! Şi chiar de-ar exista, nu mi le-ar da ei mie. Sunt eu bun la ceva? Ce ştiu eu despre afaceri? Nimic.</p>
               <p>         Tuppence dădu din cap cu tristeţe.</p>
               <p>         — Dar în colonii? Întrebă ea.</p>
               <p>         Tommy scutură din cap.</p>
               <p>         — Nu mi-ar plăcea în colonii… Sunt absolut convins că nici lor de mine!</p>
               <p>         — Rude bogate?</p>
               <p>         Tommy scutură iar din cap.</p>
               <p>         — Oh, Tommy, nici măcar vreo soră înstărită de-a bunicii?</p>
               <p>         — Am un unchi bătrân care-i cât de cât pricopsit, dar ăsta nu merge.</p>
               <p>         — De ce?</p>
               <p>         — Pentru că a vrut să mă adopte cândva. Am refuzat.</p>
               <p>         — Parcă am auzit ceva despre asta, rosti încet Tuppence. L-ai refuzat din cauza mamei tale.</p>
               <p>         Tommy se înroşi.</p>
               <p>         — Da, ar fi fost o chestie groaznică. Cum ştii, eu eram totul pentru ea. Individul o ura… Vroia să mă ia de lângă ea. Numai aşa, de-al dracului.</p>
               <p>         — Mama ta a murit, nu? Întrebă Tuppence cu blândeţe.</p>
               <p>         Tommy confirmă.</p>
               <p>         Ochii mari ai lui Tuppence păreau înceţoşaţi.</p>
               <p>         — Eşti un tip de treabă, Tommy. Am ştiut-o dintotdeauna.</p>
               <p>         — Aiurea! Rosti repezit tânărul. În fine, asta e situaţia mea. Sunt în pragul disperării.</p>
               <p>         — Şi eu la fel. Am făcut tot ce mi-a stat în puteri. Am întrebat în stânga şi-n dreapta. Am răspuns la anunţuri. Am încercat orice metodă aducătoare de noroc. M-am restrâns, şi am economisit, şi m-am zgârcit. Dar, nu-i bine. O să trebuiască să mă întorc acasă!</p>
               <p>         — Şi nu vrei?</p>
               <p>         — Bine-nţeles că nu vreau! La ce bun să fii sentimental? Tata e un scump… Ţin foarte mult la el… Dar, n-ai idee cât îl supăr! El are concepţiile vechii şi fermecătoarei epoci victoriene pentru care fustele scurte şi fumatul sunt imorale. Îţi imaginezi ce pacoste reprezint eu pentru el. Abia a oftat uşurat că războiul m-a luat de acolo. Vezi tu, suntem şapte acasă. E groaznic! Toată munca din gospodărie, plus reuniunile mamei. Întotdeauna mi-a plăcut schimbarea. Nu vreau să mă întorc acasă, dar… Oh, Tommy, ce altceva îmi rămâne de făcut?</p>
               <p>         Tommy dădu cu tristeţe din cap. Urmă o lungă tăcere, apoi, Tuppence izbucni:</p>
               <p>         — Bani, bani, bani! Mă gândesc la bani dimineaţa, la prânz şi seara! Pot spune, că am ajuns o obsedată, dar asta e!</p>
               <p>         — Mersi la fel, aprobă din toată inima Tommy.</p>
               <p>         — M-am gândit la toate metodele posibile de a-i obţine, continuă Tuppence. Sunt doar trei. Să-ţi fie lăsaţi, să te măriţi cu ei, sau să-i faci. Prima cade. N-am nici o rudă bătrână bogată. Cele câteva pe care le am se află în aziluri pentru aristocraţi scăpătaţi. Mereu am ajutat doamne bătrâne să treacă strada, domnilor în vârstă le-am ridicat pachetele, în speranţa că doar s-o dovedi vreunul un milionar excentric. Însă niciunul nu m-a întrebat măcar cum mă cheamă… Iar cei mai mulţi n-au spus nici „mulţumesc”.</p>
               <p>         Urmă o pauză.</p>
               <p>         — Desigur că măritişul ar fi cea mai bună şansă pentru mine, reluă Tuppence. De mică mi-am pus în gând să mă mărit cu banii. Orice fată cu cap ar face-o! Nu sunt o sentimentală, ştii doar. Se opri. Ei, hai, nu poţi spune că-s sentimentală, adăugă ea tăios.</p>
               <p>         — Categoric, nu, admise rapid Tommy. Tu şi sentimentalismul n-aveţi nimic în comun.</p>
               <p>         — Nu sună prea politicos, replică Tuppence. În fine, asta e! Sunt pregătită şi dispusă… Numai că n-am întâlnit încă un om bogat! Toţi băieţii pe care-i cunosc sunt aproape tot atât de pârliţi ca şi mine.</p>
               <p>         — Dar generalul?</p>
               <p>         — Din câte ştiu, pe timp de pace ţine un magazin de biciclete, explică Tuppence. Nu, asta nu! Tu, însă, te-ai putea însura cu o fată bogată.</p>
               <p>         — Sunt şi eu la fel ea tine. Nu cunosc niciuna.</p>
               <p>         — Asta nu-i o problemă. Oricând ai putea cunoaşte una. Pe când eu, dacă văd un bărbat în palton de blană ieşind de la Ritz, nu pot să tabăr asupra lui şi să-i spun: „Ascultă, eşti bogat. Aş vrea să te cunosc.”</p>
               <p>         — Vrei să spui că eu aş putea face asta cu o doamnă îmbrăcată la fel?</p>
               <p>         — Nu fi prost. O calci pe picior, sau îi ridici batista, sau ceva de genul ăsta. Dacă îşi va da seama că vrei s-o cunoşti, va fi flatată şi o va duce ea cumva la capăt în locul tău.</p>
               <p>         — Îmi supraestimezi farmecul masculin, murmură Tommy.</p>
               <p>         — Pe de altă parte, continuă Tuppence, milionarul meu va duce, probabil, o viaţă riscantă. Nu, căsătoria e plină de neprevăzut. Rămâne… Să faci bani!</p>
               <p>         — Am încercat şi-am dat chix, îi reaminti Tommy.</p>
               <p>         — Da, am încercat toate metodele ortodoxe. Să presupunem că le încercăm şi pe cele neortodoxe. Tommy, hai să fim aventurieri!</p>
               <p>         — Hai! Răspunse vesel Tommy. Cu ce începem?</p>
               <p>         — Aici e greutatea. Dacă ne-am putea face cunoscuţi, oamenii ne-ar angaja să comitem crime pentru ei.</p>
               <p>         — Spendid! Mai ales că vine din partea unei fiice de preot!</p>
               <p>         — Vinovaţii morali ar fi ei, preciză Tuppence. Trebuie să recunoşti că-i o diferenţă între a fura din proprie iniţiativă un colier de diamante şi a fi plătit s-o faci.</p>
               <p>         — Dacă te prind, nu mai e nici o diferenţă.</p>
               <p>         — Poate că nu. Dar n-au să mă prindă. Sunt prea deşteaptă.</p>
               <p>         — Modestia a fost dintotdeauna punctul tău forte, remarcă Tommy.</p>
               <p>         — Lasă ironia. Ascultă, Tommy, vrei să fim parteneri de afaceri, să formăm o asociaţie?</p>
               <p>         — O asociaţie de furat coliere de diamante?</p>
               <p>         — A fost doar un exemplu. Hai să întemeiem… Cum îi spune în registru?</p>
               <p>         — Nu ştiu. N-am avut niciodată.</p>
               <p>         — Eu am, însă mereu le încurc, trec creditele la rubrica debitelor şi invers, încât m-au concediat. Oh, ştiu… „joint venture”. Îmi sună atât de romantic, parcă ar veni de pe vremuri. Denumirea asta are ceva elisabetan în ea… Te face să te gândeşti la… Galioane şi dubloni. Un joint venture!</p>
               <p>         — Sub titlul de „Tinerii Aventurieri Ltd.”? Asta-i ideea ta, Tuppence?</p>
               <p>         — N-ai decât să râzi, dar eu simt că poate ieşi ceva de aici.</p>
               <p>         — Şi cum propui să intrăm în legătură cu prezumptivii noştri solicitanţi?</p>
               <p>         — Prin anunţuri, replică prompt Tuppence. Ai o bucăţică de hârtie şi un creion? De regulă, bărbaţii au aşa ceva, cum avem noi agrafe şi pudrieră.</p>
               <p>         Tommy îi întinse un carnet de notiţe verde, cam ponosit, şi Tuppence începu să scrie cu râvnă.</p>
               <p>         — Să începem: „Tânăr ofiţer, rănit de două ori în război…”</p>
               <p>         — Asta categoric, nu!</p>
               <p>         — Of, bine, băiete dragă. Însă eu te asigur că asemenea lucruri ar merge la inima unei fete bătrâne şi te-ar putea adopta şi nu va mai fi nevoie să fii un tânăr aventurier.</p>
               <p>         — Nu vreau să fiu adoptat.</p>
               <p>         — Am uitat că ai o prejudecată în privinţa asta. N-am făcut decât să te înfurii! Însă ziarele sunt pline ochi cu chestii de genul ăsta. Ia, ascultă… Cum îţi sună asta: „Doi tineri aventurieri îşi oferă serviciile. Dispuşi să facă orice, să meargă oriunde. Plata trebuie să fie bună.” (Trebuie să lămurim lucrul ăsta de la început.) Mai putem adăuga: „Nu refuzăm nici o ofertă rezonabilă”. Precum locuinţele, sau mobila.</p>
               <p>         — Aş zice că orice ofertă am primi ca răspuns la anunţul ăsta ar trebui să fie una nerezonabilă!</p>
               <p>         — Tommy! Eşti un geniu! Asta chiar că-i nemaipomenită! „Nu refuzăm nici o ofertă nerezonabilă… Dacă se plăteşte bine.” Cum ţi se pare?</p>
               <p>         — N-aş menţiona din nou plata. Prea sună a interes.</p>
               <p>         — Nici nu sună pe cât e! Dar, poate că ai dreptate. Uite, scriem aşa: „Doi tineri aventurieri îşi oferă serviciile. Dispuşi să facă orice, să meargă oriunde. Plata trebuie să fie bună. Nu refuzăm nici o ofertă nerezonabilă.” Ce impresie ţi-ar face dacă ai citi anunţul ăsta?</p>
               <p>         — Mi-aş zice, fie că e o păcăleală, fie că e scrisă de un lunatic.</p>
               <p>         — Nu e nici pe jumătate demenţial ca ceva pe care l-am citit azi-dimineaţă şi care începea cu „Petunie” şi iscălea „Cel mai bun băiat”. Rupse foaia şi i-o întinse lui Tommy. Uite-o. Cred că în „Times”.</p>
               <p>         Răspuns la cutia poştală etc. Bănuiesc că o să coste cam cinci şilingi. Uite o jumătate de coroană, partea mea.</p>
               <p>         Tommy împături gânditor hârtia. Faţa sa devenea tot mai roşie.</p>
               <p>         — Chiar să încercăm asta? Spuse, în cele din urmă. S-o facem, Tuppence. Doar ca să ne distrăm?</p>
               <p>         — Tommy, eşti un tip grozav! Ştiam eu că ai să fii! Hai să bem pentru succes. Turnă câteva picături de ceai rece în ceşti. „Pentru asociaţia noastră şi pentru prosperitatea ei!”</p>
               <p>         — Pentru „Tinerii Aventurieri Ltd.”, răspunse Tommy.</p>
               <p>         Puseră ceştile pe masă şi râseră cam neconvingător. Tuppence se ridică.</p>
               <p>         — Trebuie să mă întorc în apartamentul meu imperial de la hotel.</p>
               <p>         — Poate că e timpul să mă îndrept şi eu spre Ritz, aprobă Tommy cu un zâmbet şugubăţ. Când ne întâlnim? Şi unde?</p>
               <p>         — Mâine la douăsprezece. Staţia de metrou Piccadilly. Îţi convine?</p>
               <p>         — Dispun cum vreau de timpul meu, deci sunt liber, rosti domnul Beresford cu măreţie.</p>
               <p>         — Deci, pe mâine.</p>
               <p>         — La revedere, băbuţo.</p>
               <p>         Cei doi tineri o luară în direcţii opuse. Hotelul lui Tuppence era situat în ceea ce, cu bunăvoinţă, se numea Southern Belgravia. Din motive de economie nu luă un taxi.</p>
               <p>         Traversase jumătate din St. Jame's Park, când o voce bărbătească din spate o făcu să tresară.</p>
               <p>         — Scuză-mă, spuse bărbatul. Aş putea să-ţi răpesc un minut?</p>
            </div>
            <div type="div2" rend="P11">
               <head>         Capitolul II. Oferta domnului Whittington.</head>
               <p>         Tuppence se întoarse cu repeziciune, dar cuvintele care-i stăteau pe limbă rămaseră nerostite, căci înfăţişarea bărbatului, ca şi manierele lui nu aveau nimic comun cu ceea ce gândise ea în primul moment. Ca şi cum ar fi ghicit, îi zise repede:</p>
               <p>         — Te asigur că nu intenţionez să fiu lipsit de respect.</p>
               <p>         Tuppence îl crezu. Deşi instinctiv omul îi stârni antipatie şi neîncredere, era înclinată să-l absolve de bănuiala de a fi vrut s-o acosteze pur şi simplu. Era un bărbat solid, proaspăt ras, cu maxilarul puternic. Avea ochii mici şi vicleni, care nu îi susţinură fără să clipească privirea dreaptă.</p>
               <p>         — Ei bine, ce e? Întrebă ea.</p>
               <p>         Bărbatul zâmbi.</p>
               <p>         — Am auzit din întâmplare discuţia dumitale cu tânărul domn, la localul Lyons.</p>
               <p>         — Şi ce-i cu asta?</p>
               <p>         — Nimic… Afară de faptul că ţi-aş putea fi de folos.</p>
               <p>         Un alt gând îi trecu prin minte lui Tuppence.</p>
               <p>         — M-aţi urmărit până aici?</p>
               <p>         — Mi-am luat libertatea asta.</p>
               <p>         — Şi în ce fel credeţi că mi-aţi putea fi de folos?</p>
               <p>         Bărbatul scoase o carte de vizită din buzunar şi i-o înmână cu o plecăciune. Tuppence o luă şi o cercetă cu mare atenţie. Pe ea era scris: „Dl. Edward Whittington”. Dedesubtul numelui scria: „Esthonia Glassware Co.” şi adresa biroului. Domnul Whittington vorbi din nou:</p>
               <p>         — Dacă îmi faci o vizită mâine dimineaţă, la unsprezece, am să-ţi ofer toate detaliile propunerii mele.</p>
               <p>         — La unsprezece.</p>
               <p>         Tuppence se hotărî.</p>
               <p>         — Foarte bine. Voi veni.</p>
               <p>         — Mulţumesc. Bună seara.</p>
               <p>         Îşi ridică pălăria cu un gest larg şi se îndepărtă. Tuppence rămase privind în urma lui câteva clipe. Apoi făcu o mişcare ciudată din umeri, asemănătoare cu cea a unui terrier care se scutură.</p>
               <p>         „Aventurile au început, murmură pentru sine. Mă întreb, ce vrea de la mine? E ceva cu tine, domnule Whittington, ceva ce nu-mi place deloc. Dar, pe de altă parte, nu mi-e frică nici atâtica de tine. Şi, cum am spus mai înainte, fără îndoială am s-o mai spun, micuţa Tuppence poate să-şi poarte şi singură de grijă, bine-mersi!”</p>
               <p>         Şi, cu o înclinare scurtă şi apăsată a capului, o porni hotărâtă înainte. Totuşi, ca urmare a unei scurte meditaţii, se abătu din drum şi trecu pe la un oficiu poştal. Aici, cu un formular de telegramă în mână, cumpăni câteva clipe. Gândul că cei cinci şilingi puteau fi cheltuiţi de pomană o cataliză şi se hotărîsă-şi asume riscul cheltuirii a nouă pence.</p>
               <p>         Dispreţuind peniţa ţepoasă şi melasa neagră şi groasă puse la dispoziţie prin bunăvoinţa guvernului, Tuppence scoase creionul lui Tommy, ce rămăsese la ea, şi scrise cu repeziciune: „Nu da anunţul. Explicaţii, mâine.” Trecu adresa clubului lui Tommy, pe care cel mult într-o lună, acesta va fi nevoit să-l părăsească, afară doar dacă nu i-ar pica din cer o avere care să-i permită să-şi achite taxa.</p>
               <p>         — Asta i-ar putea parveni, murmură ea. Oricum, merită încercat.</p>
               <p>         După ce depuse formularul la ghişeu o porni grăbită spre casă, oprindu-se la o brutărie pentru a-şi cumpăra de trei pence cornuri.</p>
               <p>         Mai târziu, în cămăruţa ei de la mansardă, mesteca încet cornurile şi se gândea la viitor. Ce era „Esthonia Glassware Co.” şi de ce, Dumnezeu, ar fi avut nevoie de serviciile ei? Tuppence simţi cum o furnică un fior de plăcere. În orice caz, casa parohială de la ţară dispărea iar din planurile ei. Ziua de mâine oferea posibilităţi.</p>
               <p>         Trecu mult timp până ce Tuppence să adoarmă în acea seară, iar când în cele din urmă o făcu, visă că domnul Whittington o pusese să spele un morman de sticlărie de Estonia, care semăna uluitor cu farfuriile de la spital!</p>
               <p>         Era unsprezece fără cinci când Tuppence ajunse la cvartalul de blocuri ce adăpostea birourile firmei „Esthonia Glassware Co.” Să se prezinte înainte de ora fixată ar fi părut un exces de zel, drept care, Tuppence se hotărî să meargă până la capătul străzii şi apoi să se întoarcă. Aşa şi făcu. Când bătu de unsprezece, Tuppence pătrunse în clădire. „Esthonia Glassware Co.” era la ultimul etaj. Exista un lift, însă Tuppence preferă s-o ia pe jos.</p>
               <p>         Cu respiraţia uşor întretăiată, se opri în faţa unei uşi pe al cărei geam era scris cu litere mari „Esthonia Glassware Co.”</p>
               <p>         Tuppence ciocăni. Ca răspuns la un glas din interior, Tuppence apăsă pe clanţă şi intră într-un birou de primire, mic şi cam murdar.</p>
               <p>         Un funcţionar de vârstă mijlocie coborî de pe un scaun înalt de la biroul de lângă fereastră şi se apropie de ea întrebător.</p>
               <p>         — Am întâlnire cu domnul Whittington, spuse Tuppence.</p>
               <p>         — Vă rog să poftiţi pe aici.</p>
               <p>         Bărbatul se îndreptă spre un glasvand pe care stătea scris „Intrarea oprită”, bătu, apoi deschise uşa şi-i făcu loc să treacă.</p>
               <p>         Domnul Whittington stătea la un birou mare, acoperit de hârtii. Lui Tuppence i se păru că presimţirea i se confirma. Ceva era în neregulă cu domnul Whittington. Combinaţia dintre prosperitatea lui lucitoare şi ochii săi vicleni nu era atrăgătoare.</p>
               <p>         — Deci, te-ai hotărât? Asta-i bine. Vrei să iei loc?</p>
               <p>         Tuppence se aşeză pe un scaun, în faţa lui. Părea deosebit de mică şi de cuminte în dimineaţa asta. Şedea acolo moale, cu ochii plecaţi, în timp ce domnul Whittington sorta şi răsfoia hârtiile. În cele din urmă le împinse într-o parte şi se aplecă peste birou.</p>
               <p>         — Acum, dragă tânără doamnă, să ne ocupăm de afaceri. Faţa sa mare se lăţi într-un zâmbet. Vrei să munceşti? Bine, pot să-ţi ofer de lucru. Ce-aispune de 100 de lire pe loc şi toate cheltuielile plătite? Domnul Whittington se lăsă pe spate în scaun şi-şi vârî degetele mari în răscroiala de sub braţ a vestei.</p>
               <p>         Tuppence îl privi cu prudenţă.</p>
               <p>         — Şi care e natura muncii? Întrebă ea.</p>
               <p>         — Simbolică… Pur simbolică. O excursie plăcută, atâta tot.</p>
               <p>         — Încotro?</p>
               <p>         Domnul Whittington zâmbi din nou.</p>
               <p>         — Paris.</p>
               <p>         — Oh! Exclamă Tuppence îngândurată. În sinea ei îşi spuse: „Sunt sigură că dacă tata ar auzi asta ar face un atac. Însă, oricum, nu-l văd pe domnul Whittington în rol de impostor”.</p>
               <p>         — Da, continuă Whittington. Ce poate fi mai plăcut? Să dai timpul înapoi cu câţiva ani… Foarte puţini, sunt convins, şi să intri din nou în unul din acele fermecătoare pensionnants des jeunes filles de care abundă Parisul…</p>
               <p>         Tuppence îl întrerupse.</p>
               <p>         — Un pension?</p>
               <p>         — Exact. Cel al doamnei Colombier din Avenue de Neuilly.</p>
               <p>         Tuppence cunoştea foarte bine numele. Nimic nu putea fi mai select. Avusese câteva prietene americane acolo. Era mai mult decât uimită.</p>
               <p>         — Vreţi să intru la pensionul doamnei Colombier? Pentru cât timp?</p>
               <p>         — Depinde. Posibil pentru trei luni.</p>
               <p>         — Şi asta e tot? Nu mai sunt şi alte condiţii?</p>
               <p>         — Absolut niciuna. Bine-nţeles, vei merge acolo în calitate de pupilă a mea şi n-o să comunici în nici un fel cu prietenii dumitale. Va trebui să-ţi pretind o discreţie absolută asupra perioadei ce va urma. Apropo, eşti englezoaică, nu-i aşa?</p>
               <p>         — Da.</p>
               <p>         — Şi totuşi ai un uşor accent american.</p>
               <p>         — Cea mai bună prietenă a mea din spital era o micuţă americană. Cred că m-am molipsit de la ea. Pot să scap foarte uşor de el.</p>
               <p>         — Dimpotrivă, ţi-ar fi mult mai simplu să treci drept americană. Detaliile trecutului dumitale din Anglia ar putea fi mai dificil de susţinut. Da, cred că va fi categoric mai bine. Apoi…</p>
               <p>         — Un moment, domnule Whittington! Am impresia că luaţi drept sigur consimţămânul meu.</p>
               <p>         Whittington păru surprins.</p>
               <p>         — Cred că nu te gândeşti să refuzi? Te asigur că aşezământul doamnei Colombier este o instituţie de prima mână şi absolut ortodoxă. Iar condiţiile sunt dintre cele mai generoase.</p>
               <p>         — Exact, spuse Tuppence. Tocmai asta e. Condiţiile sunt aproape prea generoase, domnule Whittington. Nu văd nicicum de ce merit să vă cheltuiţi banii pe mine.</p>
               <p>         — Nu? Rosti încetişor Whittington. Bine, am să-ţi spun. Nu încape îndoială că aş putea găsi pe altcineva pentru o sumă mult mai mică. Tot ceea ce îmi trebuie şi sunt dispus să plătesc, este o doamnă tânără, suficient deinteligentă şi cu prezenţă de spirit ca să-şi joace bine rolul, şi, în plus, să fie destul de discretă ca să nu pună multe întrebări.</p>
               <p>         Tuppence zâmbi uşor. Înţelese că Whittington punctase.</p>
               <p>         — Mai e ceva. Până acum n-aţi spus nimic despre domnul Beresford. Rolul lui care e?</p>
               <p>         — Domnul Beresford?</p>
               <p>         — Partenerul meu, explică Tuppence, cu demnitate. Ne-aţi văzut ieri împreună.</p>
               <p>         — Ah, da. Mă tem, însă, că nu vom avea nevoie de serviciile lui.</p>
               <p>         — În cazul ăsta, s-a terminat. Tuppence se ridică. Ori amândoi, ori niciunul. Îmi pare rău… Dar aşa stă treaba. Bună ziua, domnule Whittington.</p>
               <p>         — Aşteaptă o clipă. Să vedem dacă putem face ceva. Ia loc din nou, domnişoară… Se opri, întrebător.</p>
               <p>         Prin conştiinţa lui Tuppence trecu un junghi când îşi reaminti de arhidiacon. Se aruncă în grabă asupra primului nume care îi veni în minte.</p>
               <p>         — Jane Finn, spuse ea repede, apoi se opri cu gura căscată în faţa efectului pe care îl produseseră aceste două cuvinte.</p>
               <p>         Toată amabilitatea de pe chipul lui Whittington dispăru ca prin farmec. Era roşu de mânie, şi pe frunte venele i se umflaseră gata să crape. Iar în spatele tuturor acestora stătea la pândă un soi de spaimă neîncrezătoare. Se aplecă în faţa şi sâsâi cu răutate:</p>
               <p>         — Aşadar, ăsta-i micul dumitale joc, nu-i aşa?</p>
               <p>         Tuppence, deşi total debusolată, îşi păstră capul. Nu avea nici cea mai mică idee despre ce vroia el să spună, însă, cum de fel era iute la minte, înţelese că era imperios necesar s-o ţină pe-a ei.</p>
               <p>         Whittington continuă:</p>
               <p>         — Te-ai jucat tot timpul cu mine de-a şoarecele şi pisica, nu-i aşa? Ai ştiut tot timpul ce vroiam de la dumneata, dar ai continuat comedia. Aşa-i? Se calmase. Din obraji îi dispăruse roşeaţa. O privi scrutător. Cine a pălăvrăgit? Rita?</p>
               <p>         Tuppence scutură din cap. Nu ştia cât mai putea să-şi susţină minciuna, însă îşi dădea seama că era important să n-o amestece pe acea necunoscută Rita în povestea asta.</p>
               <p>         — Nu, răspunse ea, cinstit. Rita nu ştie nimic despre mine.</p>
               <p>         Ochii lui scormoneau într-ai ei ca nişte sfredele.</p>
               <p>         — Cât de multe ştii? Strigă el.</p>
               <p>         — În realitate, foarte puţin, răspunse Tuppence, şi fu mulţumită să constate că neliniştea lui Whittington în loc să scadă, spori. Gândul că ştia mai multe decât era dispusă să recunoască, părea să-l frământe.</p>
               <p>         — Oricum, ai ştiut destule ca să vii aici să trânteşti numele asta.</p>
               <p>         — Ar putea fi chiar numele meu, plusă Tuppence.</p>
               <p>         — E de conceput, nu-i aşa, că ar exista două fete cu un nume ca ăsta?</p>
               <p>         — Sau s-ar putea să-l fi nimerit din întâmplare, continuă Tuppence ameţită de succesul sincerităţii.</p>
               <p>         Domnul Whittington bătu cu pumnii în masă.</p>
               <p>         — Lasă prostiile! Ce ştii? Şi cât vrei?</p>
               <p>         Ultimele trei cuvinte aprinseră puternic imaginaţia lui Tuppence, mai ales după un mic dejun sărăcăcios şi o cină cu cornuri din seara precedentă. Prezentul ei rol era mai degrabă de ordinul riscului decât al aventurii, dar nu dădu înapoi. Se ridică şi zâmbi cu aerul cuiva ce se ştie stăpân pe situaţie.</p>
               <p>         — Dragul meu domn Whittington, spuse, să jucăm cu cărţile pe faţă… Vă rog nu mai fiţi atât de supărat. M-aţi auzit ieri spunând că mi-am propus să trăiesc din expediente. Am impresia că acum v-am dovedit că am câteva expediente din care să trăiesc. Admit că am avut cunoştinţe de un anumit nume, dar poate că aici se sfârşeşte această cunoştinţă.</p>
               <p>         — Da… Dar poate că nu, mârâi Whittington.</p>
               <p>         — Insistaţi în a mă judeca greşit, spuse Tuppence şi oftă încetişor.</p>
               <p>         — Cum ţi-am spus şi mai înainte, lasă prostiile şi revino la subiect. Nu poţi să te joci de-a inocenta cu mine. Cunoşti mult mai mult decât eşti dispusă să recunoşti.</p>
               <p>         Tuppence tăcu o clipă, pierdută în admiraţia propriei ingenuităţi, apoi rosti moale:</p>
               <p>         — N-aş vrea să vă contrazic, domnule Whittington.</p>
               <p>         — Am ajuns, deci, la veşnica problemă: cât?</p>
               <p>         Tuppence era în dilemă. Până acum îl prostise cu succes pe Whittington, dar ca să indice o sumă concretă, imposibilă, putea trezi suspiciuni. Creierul îi fu fulgerat de-o idee.</p>
               <p>         — Să presupunem că cerem ceva mai puţin pe loc, şi discutăm mai pe larg problema mai târziu?</p>
               <p>         Whittington îi aruncă o privire urâtă.</p>
               <p>         — Şantaj, ai?</p>
               <p>         Tuppence zâmbi dulce.</p>
               <p>         — Nu, nu! Să-i spunem… Plata în avans a serviciilor?</p>
               <p>         Whittington mârâi.</p>
               <p>         — Ştiţi, explică Tuppence la fel de dulce. Sunt topită după bani.</p>
               <p>         — Eşti culmea culmilor, asta eşti! Mormăi Whittington, cu un soi de admiraţie involuntară. M-ai dus perfect de nas. Credeam că eşti doar o puştoaică bleguţă cu atâta minte cât îmi trebuie pentru scopul meu.</p>
               <p>         — Viaţa e plină de surprize, filosofă Tuppence.</p>
               <p>         — Oricum, continuă Whittington, cineva trebuie să fi vorbit. Dumneata spui că nu Rita. Să fi fost…? Da, intră!</p>
               <p>         Funcţionarul intră discret în încăpere şi depuse o hârtie la vederea patronului său.</p>
               <p>         — Chiar acum a sosit un mesaj telefonic pentru dumneavoastră, domnule.</p>
               <p>         Whittington îl smulse şi îl citi. Fruntea i se încruntă.</p>
               <p>         — Se face, Brown. Poţi să pleci.</p>
               <p>         Funcţionarul se retrase, închizând uşa în urma lui. Whittington se întoarse spre Tuppence.</p>
               <p>         — Vino mâine la aceeaşi oră. Acum sunt ocupat. Pentru început, uitecincizeci.</p>
               <p>         Numără rapid câteva bancnote şi le împinse pe masă spre Tuppence, apoi se ridică, evident nerăbdător s-o vadă plecată.</p>
               <p>         Fata numără banii cu aerul unui om de afaceri, îi băgă în geantă şi se ridică.</p>
               <p>         — Bună ziua, domnule Whittington, spuse politicoasă. Sau mai degrabă, au revoir.</p>
               <p>         — Exact. Au revoir! Whittington arăta din nou aproape simpatic, schimbare care-i trezi lui Tuppence o uşoară presimţire. Au revoir, isteaţa şi încântătoarea mea tânără doamnă.</p>
               <p>         Tuppence coborî sprintenă scările. Era stăpânită de-un elan sălbatic. Ceasul din împrejurimi arăta că mai erau cinci minute până la douăsprezece.</p>
               <p>         — Să-i facem lui Tommy o surpriză! Şopti Tuppence şi opri un taxi.</p>
               <p>         Taxiul opri în faţa staţiei de metrou. Tommy tocmai ieşea pe uşa staţiei. Cu ochii căscaţi atât cât se putea, alergă spre Tuppence şi o ajută să coboare. Fata îi zâmbi cu afecţiune şi rosti pe un ton uşor afectat.</p>
               <p>         — Vrei să plăteşti tu, bătrâne? N-am mai mărunt de cinci lire!</p>
            </div>
            <div type="div2" rend="P11">
               <head> 
                  <anchor type="bookmark-start" xml:id="id_bookmark11"/>Capitolul<ptr type="bookmark-end" target="#id_bookmark11"/>III. <anchor type="bookmark-start" xml:id="id_bookmark12"/>Un eşec<ptr type="bookmark-end" target="#id_bookmark12"/>.</head>
               <p>         Momentul n-a fost atât de triumfal precum ar fi trebuit să fie. În primul rând, resursele buzunarelor lui Tommy erau întrucâtva limitate. În final, doamna adună acele ordinare două pence, iar şoferul, ţinând încă în mână o varietate mare de monede, era îndemnat s-o ia din loc, ceea ce şi făcu după ce trase o înjurătură înfundată referitoare la ce primise de la domnul.</p>
               <p>         — Cred că i-ai dat prea mult, Tommy, spuse Tuppence cu inocenţă. Am impresia că vrea să-ţi dea restul.</p>
               <p>         Probabil această remarcă îl făcu pe taximetrist s-o ia din loc.</p>
               <p>         — Ei bine, începu domnul Beresford, dându-şi în sfârşit, frâu liber sentimentelor ce… Dracu, pentru ce ţi-a trebuit să iei un taxi?</p>
               <p>         — M-am temut să nu întârzii şi să te fac să aştepţi, rosti blând Tuppence.</p>
               <p>         — Te-ai… Temut. Să. Nu. Întârzii? Oh, Doamne, mă las bătut!</p>
               <p>         — Şi, cu adevărat, n-aveam mai mărunt de o hârtie de cinci lire, continuă Tuppence deschizându-şi foarte larg ochii.</p>
               <p>         — Ţi-ai jucat foarte bine rolul, băbuţo, oricum, tipul nu s-a lăsat dus… N-a crezut nici o clipă!</p>
               <p>         — Nu, spuse Tuppence pe gânduri, n-a crezut. Asta-i partea curioasă când spui adevărul. Nimeni nu te crede. Am aflat asta de dimineaţă. Şi acum, hai să prânzim. Ce zici de Savoy?</p>
               <p>         Tommy rânji:</p>
               <p>         — Ce zici de Ritz?</p>
               <p>         — Dacă mă gândesc mai bine, aş prefera Piccadilly. E mai aproape. Nu o să trebuiască să luăm iar un taxi. Să mergem.</p>
               <p>         — E un nou gen de umor? Sau chiar te-ai scrântit?</p>
               <p>         — Ultima supoziţie e cea corectă. Am dat de bani şi şocul a fost prea mare pentru mine! Pentru această formă particulară de dereglare mintală, un medic cu renume recomandă în mod nelimitat hors d'oeuvre, homar l'américaine, pui Newberg şi Pêche Melba! Să mergem şi să le luăm!</p>
               <p>         — Tuppence, fato, ce s-a întâmplat de fapt cu tine?</p>
               <p>         — Oh, necredinciosule! Tuppence îşi desfăcu larg poşeta. Uite aici, şi aici, şi aici!</p>
               <p>         — Sfinte Isuse! Nu mai vântura aşa marafeţii ăştia falşi.</p>
               <p>         — Nu sunt deloc falşi. Sunt cum nu se poate mai adevăraţi!</p>
               <p>         Tommy mormăi.</p>
               <p>         — Trebuie că m-am îmbătat fără să ştiu! Visez, Tuppence, sau văd cu adevărat o grămadă de hârtii de cinci lire pe care-i fluturi într-un mod periculos?</p>
               <p>         — Chiar aşa! Şi acum, mergem să mâncăm?</p>
               <p>         — Merg oriunde. Dar ce-ai făcut? Ai spart o bancă?</p>
               <p>         — Toate la timpul lor. Ce loc teribil e Piccadilly Circus! Uite un autobuz uriaş care vine spre noi. Ar fi prea cumplit să strivească bancnote de cinci lire!</p>
               <p>         — Braserie? Întrebă Tommy după ce ajunseră în siguranţă pe trotuarul de vizavi.</p>
               <p>         — Ceva mai scump, obiectă Tuppence.</p>
               <p>         — Asta-i doar o extravaganţă de femeie neserioasă. Hai la parter.</p>
               <p>         — Eşti sigur că acolo am să găsesc tot ce-mi doresc?</p>
               <p>         — Adică acel indigest meniu pe care tocmai l-ai înşirat? Bine-nţeles că ai să găseşti… Sau, în orice caz, ceva tot atât de bun pentru tine. Şi acum, povesteşte-mi, spuse Tommy, incapabil să-şi mai reprime curiozitatea, ce îl ardea, în timp ce erau înconjuraţi de mulţimea de hors d'oeuvre visate de Tuppence.</p>
               <p>         Domnişoara Cowley îi povesti.</p>
               <p>         — Şi partea curioasă e, sfârşi Tuppence, că eu chiar am inventat numele de Jane Finn! Nu mi l-am dat pe al meu din cauza bietului meu tată… În cazul în care aş fi intrat în vreun bucluc.</p>
               <p>         — S-ar putea să fie aşa, spuse încet Tommy, dar nu l-ai inventat.</p>
               <p>         — Ce?</p>
               <p>         — Nu. Eu ţi l-am spus. Nu-ţi aminteşti, ţi-am spus ieri că am trecut pe lângă doi tipi ce vorbeau despre o femeie pe nume Jane Finn? De asta ţi-a venit exact la ţanc numele în minte.</p>
               <p>         — Da. Acum îmi amintesc. Ce extraordinar… Tuppence se cufundă în tăcere. Apoi îşi reveni brusc: Tommy!</p>
               <p>         — Da?</p>
               <p>         — Cum arătau cei doi tipi pe lângă care ai trecut?</p>
               <p>         Tommy se încruntă într-un efort de a-şi aduce aminte.</p>
               <p>         — Unul era un tip solid. Proaspăt bărbierit, parcă… Şi brunet.</p>
               <p>         — Asta e el, strigă Tuppence într-un limbaj negramatical. Ăsta-i Whittington! Şi celălalt cum era?</p>
               <p>         — Nu-mi aduc aminte. Nu l-am remarcat în mod deosebit. Ceea ce mi-a atras atenţia a fost, de fapt, numele străin.</p>
               <p>         — Şi se mai spune că nu există coincidenţe! Tuppence îşi atacă fericită Pêche Melba.</p>
               <p>         Însă Tommy deveni serios.</p>
               <p>         — Ascultă, Tuppence, fată bătrână, unde duc toate astea?</p>
               <p>         — La mai mulţi bani, răspunse asociata sa.</p>
               <p>         — Asta ştiu. Ai în cap o singură idee. Eu mă refeream la altceva. Care e următorul pas? Cum ai de gând să conduci jocul?</p>
               <p>         — Oh! Tuppence lăsă linguriţa jos. Ai dreptate, Tommy, e puţin mai complicat.</p>
               <p>         — În afară de asta, n-ai să-l poţi păcăli o veşnicie, să ştii. Mai devreme sau mai târziu ai s-o dai în bară. Şi, oricum, nu sunt sigur dacă şantajul nu se pedepseşte de lege, să ştii.</p>
               <p>         — Prostii. Şantaj e atunci când pretinzi bani ca să nu dai în vileag ce ştii. Ori, eu nu am ce da în vileag pentru că, chiar nu ştiu nimic.</p>
               <p>         — Hm, spuse cu îndoială Tommy. Oricum, ce urmează să facem? Whittington era grăbit azi-dimineaţă, dar data viitoare va dori să ştie ceva maimult înainte de a scoate banii. Va dori să ştie cât ştii şi de unde ai obţinut informaţiile şi o grămadă de alte treburi la care n-ai să poţi face faţă. Cum ai să te descurci?</p>
               <p>         Tuppence se încruntă cu severitate.</p>
               <p>         — Trebuie să ne gândim. Comandă nişte cafea turcească, Tommy. Stimulează creierul. Oh, dragă, ce mult am mâncat!</p>
               <p>         — Parcă ai fi un porc pus la îngrăşat! Asta pot s-o spun şi despre mine, dar mă linişteşte gândul că meniul meu a fost mai judicios ales decât al tău. Două cafele. (Asta era pentru chelner.) Una turcească şi una franţuzească.</p>
               <p>         Tuppence îşi sorbi cafeaua cu un aer profund meditativ şi-l repezi pe Tommy când acesta vru să vorbească.</p>
               <p>         — Taci! Gândesc.</p>
               <p>         — Fumuri de Pithie, mormăi Tommy şi se cufundă iar în tăcere.</p>
               <p>         — Gata! Spuse, în cele din urmă, Tuppence. Am un plan. Ceea ce trebuie neapărat să facem este să aflăm cât mai multe despre povestea asta.</p>
               <p>         Tommy aplaudă.</p>
               <p>         — Nu fi ironic. Putem afla doar prin Whittington. Trebuie să descoperim unde locuieşte, ce face… De fapt, să-l spionăm. Eu nu pot s-o fac, pentru că mă cunoaşte, pe tine, însă, doar te-a zărit o clipă sau două atunci, la „Lyons”! Nu e posibil să te recunoască. În plus, bărbaţii tineri seamănă între ei.</p>
               <p>         — Contest eu vehemenţă această remarcă. Sunt convins că trăsăturile mele plăcute şi ţinuta distinsă m-ar singulariza în orice mulţime.</p>
               <p>         — Planul meu e următorul, continuă calmă, Tuppence. Mâine mă voi prezenta singură. Am să-l duc iar de nas, ca şi azi. Nu contează dacă n-am să-i mai storc nişte bani. Cele cincizeci de lire ne vor ajunge câteva zile.</p>
               <p>         — Sau chiar mai mult!</p>
               <p>         — Tu ai să-l pândeşti afară. Când ies din clădire, n-am să-ţi pot vorbi căci nu ştim dacă nu mă urmăreşte, însă am să mă ascund undeva, prin apropiere, şi când iese şi el, am să scap o batistă, sau ceva în genul ăsta, şi tu o iei din loc!</p>
               <p>         — Încotro s-o iau din loc?</p>
               <p>         — După el, prostule! Ce zici de ideea mea?</p>
               <p>         — Treburi de genul ăsta le citeşti în cărţi. Eu unul cred că în viaţa reală te-ai simţi cam tâmpit să stai pe stradă ore întregi fără să faci nimic. Lumea s-ar întreba ce-i cu mine.</p>
               <p>         — Nu la oraş. Fiecare se gândeşte la problemele lui, e tot într-o grabă. Probabil nici nu-ţi va observa prezenţa.</p>
               <p>         — E a doua oară când faci o astfel de remarcă. Nu contează, te iert. Oricum, cred că va fi distractiv. Ce faci după-amiază?</p>
               <p>         — Păi, răspunse Tuppence, meditativ, mă gândisem la pălării! Sau poate la ciorapi de mătase! Sau poate…</p>
               <p>         — Opreşte-te! Cele cincizeci de lire au şi ele o limită! N-ar fi mai bine să cinăm şi să vedem un spectacol după aceea?</p>
               <p>         — Mai degrabă aşa.</p>
               <p>         Ziua se scurse într-un mod plăcut. Seara şi mai şi. Două bancnote de cinci lire fură iremediabil pierdute.</p>
               <p>         A doua zi, dimineaţa, se întâlniră conform programului dinainte stabilit şi o porniră către centrul comercial al Londrei. Tommy rămase pe trotuarul de vizavi, în timp ce Tuppence pătrundea în clădire.</p>
               <p>         Tommy se plimba încet de la un capăt la altul al străzii. Tocmai când ajunsese iar, în faţa clădirii, Tuppence traversă în grabă strada.</p>
               <p>         — Tommy!</p>
               <p>         — Da. Ce e?</p>
               <p>         — Locul e gol. Nu se aude nimic.</p>
               <p>         — Ciudat.</p>
               <p>         — Nu-i aşa? Vino cu mine, să mai încercăm o dată.</p>
               <p>         Tommy o urmă. La etajul trei întâlniră un funcţionar ce tocmai ieşea dintr-un birou. Bărbatul ezită o clipă, apoi i se adresă lui Tuppence.</p>
               <p>         — Căutaţi „Esthonia Glassware”?</p>
               <p>         — Da, vă rog.</p>
               <p>         — S-a închis. Încă de ieri după-amiaza. Se spune că firma a dat faliment. Eu personal habar n-aveam de asta. Oricum, spaţiul a rămas de închiriat.</p>
               <p>         — M… mulţumesc, se bâlbâi Tuppence. Presupun că nu cunoaşteţi adresa domnului Whittington.</p>
               <p>         — Mă tem că nu. Au plecat în mare grabă.</p>
               <p>         — Vă mulţumim foarte mult, spuse Tommy. Vino, Tuppence.</p>
               <p>         Coborâră din nou în stradă şi se uitară prostiţi unul la altul.</p>
               <p>         — Ţi-a tras clapa, spuse într-un târziu Tommy.</p>
               <p>         — Şi n-am bănuit nici o clipă, se văită Tuppence.</p>
               <p>         — Fruntea sus, băbuţo, n-ai încotro.</p>
               <p>         — Oare? Bărbia mică a lui Tuppence se ridică hotărâtă. Crezi că ăsta e sfârşitul? Ei bine, te înşeli. E doar începutul!</p>
               <p>         — Începutul cui?</p>
               <p>         — Al aventurii noastre! Tommy, nu-ţi dai seama, dacă s-au speriat într-atât încât să fugă în felul acesta, asta dovedeşte că există ceva foarte serios în afacerea cu această Jane Finn! Ei bine, o să-i dăm de capăt. O să le dăm de urmă şi lor. Vom fi cu adevărat copoi.</p>
               <p>         — Da, dar n-a mai rămas nimeni de adulmecat.</p>
               <p>         — Nu, tocmai de asta va trebui s-o luăm de la capăt, împrumută-mi bucăţica de creion. Mulţumesc. Aşteaptă o clipă… Nu mă întrerupe. Gata! Tuppence înapoie creionul şi privi hârtia pe care scrisese ceva, cu un aer satisfăcut.</p>
               <p>         — Ce e asta?</p>
               <p>         — Un anunţ.</p>
               <p>         — Ai de gând să dai, totuşi, anunţul ăla la ziar?</p>
               <p>         — Nu, ăsta-i altul. Îi întinse foaia de hârtie.</p>
               <p>         Tommy citi cu glas tare: „DORIM orice informaţie referitoare la Jane Finn. Adresaţi-vă T. A.”</p>
            </div>
            <div type="div2" rend="P11">
               <head> 
                  <anchor type="bookmark-start" xml:id="id_bookmark13"/>Capitolul IV<ptr type="bookmark-end" target="#id_bookmark13"/>. Cine este Jane Finn?</head>
               <p>         Ziua următoare trecu greu. Cheltuielile trebuiau reduse. Drămuite cu grijă, cele patruzeci de lire aveau să ajungă mult timp. Din fericire, vremea era frumoasă, iar „mersul pe jos, ieftin”, decretă Tuppence. Serile se recreau la un cinematograf de la periferia Londrei.</p>
               <p>         Ziua deziluziei fusese miercuri. Joi apăru deja anunţul. Era de aşteptat ca vineri să ajungă scrisorile în camera lui Tommy.</p>
               <p>         Printr-o promisiune pe cuvânt de onoare, rămase stabilit ca nici o scrisoare de acest fel să nu fie desfăcută, în cazul în care ar fi sosit, ci să fie adusă la National Gallery, unde colega lui avea să-l aştepte la ora zece.</p>
               <p>         Tuppence ajunse prima la întâlnire. Se instală într-un scaun de catifea roşie şi privea picturile de Turner fără să le vadă, până zări chipul familiar intrând în sală.</p>
               <p>         — Ei?</p>
               <p>         — Ei, i-o întoarse provocator domnul Beresford. Care e tabloul tău preferat?</p>
               <p>         — Nu fi mizerabil! Avem vreun răspuns?</p>
               <p>         Tommy scutură din cap cu o profundă şi oarecum prea regizată melancolie.</p>
               <p>         — N-am vrut să te descurajez, băbuţo, spunându-ţi-o dintr-odată. E rău de tot. Atâţia bani aruncaţi. Oftă. Totuşi, asta e! Anunţul a apărut şi n-au sosit decât două răspunsuri.</p>
               <p>         — Tommy, diavole! Tuppence aproape că gemu. Dă-mi-le. Cum ai putut să fii atât de josnic?!</p>
               <p>         — Limbajul, Tuppence, limbajul! La National Gallery lumea e foarte selectă. E un aşezământ guvernamental, să ştii. Şi, cum ţi-am mai atras odată atenţia, pentru o fiică de cleric…</p>
               <p>         — Ar trebui să fiu pe scenă! Încheie Tuppence cu un gen de lătrat.</p>
               <p>         — Nu asta intenţionam să spun. Dar dacă eşti convinsă că după disperare, ai gustat din plin bucuria pe care, cu generozitate, ţi-am oferit-o pe gratis, să mergem să mâncăm, cum ne-a fost vorba.</p>
               <p>         Tuppence îi smulse fără pic de politeţe cele două plicuri şi le cercetă cu atenţie.</p>
               <p>         — Asta-i hârtie fină. Arată grozav. O vom păstra la urmă şi o vom deschide mai întâi pe cealaltă.</p>
               <p>         — Ai dreptate. Unu, doi, trei, şi!</p>
               <p>         Cu degetul mic, Tuppence desfăcu plicul şi îi scoase conţinutul.</p>
               <p>         „Stimate domn, Referitor la anunţul dumneavoastră din ziarul de azi-dimineaţă, s-ar putea să vă fiu de ajutor. Poate veţi dori să veniţi să ne întâlnim la adresa de mai jos, mâine dimineaţă la ora unsprezece.</p>
               <p>         Al dumneavoastră sincer, A. CARTER.”</p>
               <p>         — 27, Carshalton Gardens, spuse Tuppence, referindu-se la adresă. Astae spre Gloucester Road. Avem timp berechet dacă luăm metroul.</p>
               <p>         — Ceea ce urmează e planul de campanie. E rândul meu să deschid ofensiva. Odată ajuns în prezenţa domnului Carter, el şi cu mine ne dăm unul altuia bună ziua, aşa cum se cuvine. Apoi, el spune: „Luaţi loc, vă rog, domnule… Ăă? „La care eu răspund prompt şi cu subînţeles: „Edward Whittington”. Domnul Carter se face roşu ca focul la faţă şi şopteşte: „Cât?” Băgând în buzunar obişnuita taxă de cincizeci de lire, ies şi mă întâlnesc cu tine afară, în stradă, şi o pornim spre următoarea adresă, unde repetăm performanţa.</p>
               <p>         — Nu fi absurd, Tommy. Să trecem la următoarea scrisoare. Oh, asta e de la Ritz!</p>
               <p>         — O sută de lire în loc de cinzeci!</p>
               <p>         — O voi citi eu: „Stimate domn. Am citit anunţul dumneavoastră. Aş fi bucuros dacă veţi veni cam prin jurul prânzului.</p>
               <p>         Al dumneavoastră sincer, JULIUS P. HERSHEIMMER”</p>
               <p>         — Ha! Rosti Tommy. Chiar miros eu un prost? Sau e doar un milionar american cu o descendenţă nefericită? În orice caz, vom fi acolo la ora prânzului? Ora e numai bună… Frecvent, rămâne mâncare pe gratis pentru două persoane.</p>
               <p>         Tuppence îl aprobă.</p>
               <p>         — Şi acum, la domnul Carter. Va trebui să ne grăbim.</p>
               <p>         Carshalton Terrace se dovedi mai presus de o înşiruire a ceea ce Tuppence numea „case de nobili”. Sunară la nr. 27 şi le deschise o servitoare drăguţă. Părea atât de respectabilă încât inima lui Tuppence se strânse. Ca răspuns la întrebarea lui Tommy dacă domnul Carter e acasă, femeia îi introduse într-un mic birou de la parter şi-i lăsă acolo. Abia trecu un minut până ce uşa se deschise din nou, şi un bărbat înalt, cu o faţă prelungă ca de şoim şi atitudine obosită intră în încăpere.</p>
               <p>         — Domnul T. A? Întrebă şi zâmbi. Avea un zâmbet deosebit de atrăgător. Vă rog să luaţi loc amândoi.</p>
               <p>         Se supuseră. Ei însuşi îşi trase un scaun în faţa lui Tuppence şi-i zâmbi încurajator. Zâmbetul lui avea ceva aparte care o făcu pe tânăra fată să-şi piardă obişnuitul aplomb.</p>
               <p>         Cum el nu părea înclinat să deschidă discuţia, Tuppence se văzu obligată să înceapă:</p>
               <p>         — Vrem să ştim… Adică, vreţi să fiţi atât de amabil încât să ne spuneţi tot ce ştiţi despre Jane Finn?</p>
               <p>         — Jane Finn? Ah! Domnul Carter păru să reflecteze. Ei bine, problema e, ce ştiţi voi despre ea?</p>
               <p>         Tuppence îşi îndreptă spatele.</p>
               <p>         — Nu văd ce are una cu alta.</p>
               <p>         — Nu? Dar are, să ştii, chiar că are. Zâmbi din nou în felul său obosit şi continuă gânditor. Aşa că am ajuns de unde am plecat. Ce ştiţi voi despre Jane Finn? Ei, hai, rosti el văzând că Tuppence tăcea. Ceva trebuie să ştiţi din moment ce aţi dat amândoi anunţul ăsta. Se aplecă uşor în faţă, iar în glasullui istovit se strecură o undă persuasivă. Dacă îmi spuneţi…</p>
               <p>         Personalitatea domnului Carter avea ceva magnetic. Cu un efort, Tuppence se scutură şi spuse:</p>
               <p>         — Nu putem face asta, nu-i aşa, Tommy?</p>
               <p>         Însă spre surprinderea ei, tovarăşul ei nu-i răspunse. Ochii lui erau aţintiţi asupra domnului Carter, iar când vorbi, glasul său avea o neobişnuită notă de deferenţă.</p>
               <p>         — Aş spune că puţinul pe care-l ştim, nu va fi suficient pentru dumneavoastră. Dar vi-l încredinţăm, aşa cum e.</p>
               <p>         — Tommy! Strigă Tuppence uimită.</p>
               <p>         Domnul Carter se lăsă cu toată greutatea în scaun. În ochii săi se putea citi o întrebare.</p>
               <p>         Tommy dădu din cap.</p>
               <p>         — Da, domnule, v-am recunoscut imediat. V-am văzut în Franţa, când lucram pentru Intelligence Service. De cum aţi intrat în cameră am ştiut…</p>
               <p>         Domnul Carter ridică mâna.</p>
               <p>         — Fără nume, te rog. Aici sunt cunoscut ca domnul Carter. Apropo, asta e casa verişoarei mele. A fost de acord să mi-o pună la dispoziţie ori de câte ori e cazul de o problemă pe linie strict neoficială. Ei, şi acum, se uită de la unul la altul, care din voi îmi spune povestea?</p>
               <p>         — Foc, Tuppence! Ordonă Tommy. Tu ai fost protagonista.</p>
               <p>         — Da, micuţă doamnă, dă-i drumul.</p>
               <p>         Supusă, Tuppence îi dădu drumul derulând întreaga poveste începând de la constituirea „Tinerii Aventurieri Ltd.” şi până atunci.</p>
               <p>         Domnul Carter ascultă în linişte, revenind la atitudinea sa obosită. Din când în când îşi ducea mâna la gură ca pentru a ascunde un zâmbet. Când fata termină, dădu grav din cap.</p>
               <p>         — Nu mult. Dar sugestiv. Foarte sugestiv. Mă veţi scuza că mă exprim aşa, dar formaţi un tânăr cuplu ciudat. Nu ştiu… S-ar putea să reuşiţi acolo unde alţii au dat greş… Eu cred în noroc, să ştiţi… Întotdeauna am…</p>
               <p>         Se opri un moment, apoi continuă:</p>
               <p>         — Şi cum rămâne? Sunteţi puşi pe aventură. V-ar plăcea să lucraţi pentru mine? Totul este absolut neoficial, să ştiţi. Cheltuielile plătite şi o soldă moderată?</p>
               <p>         Tuppence se uită la el, buzele i se desfăcură iar ochii îi deveneau din ce în ce mai mari.</p>
               <p>         — Ce-ar trebui să facem? Suflă ea.</p>
               <p>         Domnul Carter zâmbi.</p>
               <p>         — Doar să continuaţi cu ce-aţi început. S-o găsiţi pe Jane Finn.</p>
               <p>         — Da, dar… Cine e Jane Finn?</p>
               <p>         Domnul Carter dădu din cap cu gravitate.</p>
               <p>         — Da, cred că aveţi dreptul să ştiţi asta.</p>
               <p>         Se lăsă din nou pe spate în scaun, puse picior peste picior, îşi lipi vârfurile degetelor şi începu cu glas monoton:</p>
               <p>         — Diplomaţia secretă (care, în treacăt fie zis, este mai întotdeauna opolitică proastă) nu vă priveşte. E suficient să ştiţi că în primele zile ale anului 1915 a fost întocmit un anumit document. Era o înţelegere secretă… Un tratat… Numiţi-l cum vreţi. Tratatul fusese întocmit în America (pe atunci ţară neutră) şi era gata pentru a fi semnat de câţiva reprezentanţi. A fost trimis în Anglia printr-un mesager, special selectat în acest scop, un tânăr coleg pe nume Danvers. Se spera ca întreaga afacere să fie ţinută în secret, să nu răsufle nimic. Speranţele de acest fel sunt de regulă sortite eşecului. Totdeauna există cineva care vorbeşte!</p>
               <p>         Danvers a plecat în Anglia cu „Lusitania”. Preţiosul document se afla într-un pacheţel impermeabil pe care îl purta pe piele. A fost acea călătorie în care „Lusitania” a fost torpilată şi s-a scufundat. Danvers era pe lista celor dispăruţi. Mai târziu, cadavrul său a ieşit la suprafaţă şi a fost identificat fără nici o urmă de dubiu. Însă pacheţelul impermeabil dispăruse!</p>
               <p>         Problema se punea dacă-i fusese luat, sau dacă el însuşi îl dăduse altcuiva spre păstrare. Câteva mici incidente au venit să confirme a doua ipoteză. În cele câteva momente după torpilare, în timp ce bărcile de salvare erau lansate cu toată viteza la apă, Danvers fusese observat vorbind cu o tânără americană. Nimeni nu l-a văzut în realitate dând ceva fetei, dar e posibil s-o fi făcut-o cumva. Mi se pare foarte probabil să-i fi încredinţat pachetul, pornind de la convingerea că ea, ca femeie, avea şanse mai mari să-l aducă în siguranţă la ţărm.</p>
               <p>         Dacă e aşa, unde e fata şi ce s-a întâmplat cu hârtiile? Mai târziu, din America ne-a parvenit informaţia că Danvers fusese tot timpul urmărit îndeaproape. Era fata asta în legătură cu duşmanii lui? Sau a fost şi ea, la rândul ei, urmărită, fie că a fost păcălită, fie a fost forţată „să dea preţiosul pachet?</p>
               <p>         Mult timp ne-am căznit să dăm de urma fetei, o treabă care s-a dovedit extrem de dificilă. Numele ei era Jane Finn şi figura pe lista celor salvaţi, a supravieţuitorilor, dar fata însăşi pare să se fi evaporat cu totul. Cercetările privind trecutul ei nu ne-au ajutat prea mult. Era orfană şi fusese educatoare la o mică şcoală din Vest. Avea paşaport pentru Paris, unde urma să se angajeze printre personalul unui spital. Îşi oferise serviciile ca voluntară şi, după o scurtă corespondenţă, fusese acceptată. Văzând numele ei pe lista supravieţuitorilor de pe „Lusitania”, conducerea spitalului a fost, normal, foarte surprinsă că nu s-a prezentat să-şi ia postul în primire şi că nu s-a mai auzit nimic despre ea.</p>
               <p>         Ei bine, s-a făcut totul, pentru a se da de urma tinerei, dar în zadar. Am căutat-o prin toată Irlanda, însă n-am putut afla nimic despre ea din momentul în care a pus piciorul în Anglia. Tratatul secret n-a fost folosit în nici un fel, ceea ce putea foarte simplu să se întâmple, şi, de aceea, am ajuns la concluzia că, totuşi, Danvers l-a distrus. Războiul a intrat într-o nouă fază, aspectul diplomatic a luat o nouă întorsătură şi tratatul n-a mai fost niciodată redactat din nou. Zvonurile cu privire la existenţa lui au fost negate puternic. Dispariţia fetei a fost dată uitării şi întreaga afacere s-a clasat.</p>
               <p>         Domnul Carter făcu o pauză, iar Tuppence izbucni nerăbdătoare:</p>
               <p>         — Dar atunci de ce se reia totul? Războiul s-a terminat.</p>
               <p>         În atitudinea domnului Carter apăru o undă de nelinişte.</p>
               <p>         — Pentru că, se pare că, totuşi, documentul nu a fost distrus, ceea ce ar putea face ca astăzi el să capete o cu totul altă semnificaţie, extrem de primejdioasă.</p>
               <p>         Tuppence tresări. Domnul Carter dădu din cap.</p>
               <p>         — Da, în urmă cu cinci ani, acest tratat secret era o armă în mâinile noastre; astăzi e o armă împotriva noastră. A fost o gafă enormă, în cazul în care conţinutul său s-ar da publicităţii, asta ar însemna dezastrul… Ar putea duce la izbucnirea unui nou război… De data asta nu cu Germania! Asta e posibilitatea extremă şi, personal, nu cred în ea, însă documentul va implica o seamă de oameni de stat englezi pe care nu vrem cu nici un chip să-i vedem discreditaţi în momentul de faţă. Căci indignarea laburiştilor va fi de nestăvilit, iar un guvern laburist în această conjunctură ar însemna, după părerea mea, o mare destabilizare a comerţului britanic, dar asta e doar o bagatelă faţă de pericolul real.</p>
               <p>         Se opri, apoi rosti încetişor:</p>
               <p>         — Probabil aţi auzit, sau aţi citit, că în spatele tulburărilor muncitoreşti, ale laburiştilor se află influenţa bolşevică.</p>
               <p>         Tuppence confirmă.</p>
               <p>         — Ăsta e adevărul. Aurul bolşevic e strecurat în ţara noastră cu scopul de a alimenta o revoluţie. Şi există un anumit om, un om al cărui nume adevărat nu-l cunoaştem, care lucrează din umbră pentru propriile lui interese. În spatele tulburărilor laburiste stau bolşevicii… Dar, în spatele bolşevicilor stă acel om. Cine e? Nu ştim. Se vorbeşte de el întotdeauna ca despre „Domnul Brown”. Însă un lucru e sigur, el este maestrul criminal al acestei epoci. Conduce o organizaţie extraordinar de puternică. Cea mai mare parte din propaganda pentru pace din timpul războiului a fost iniţiată şi finalizată de el. Are spioni pretutindeni.</p>
               <p>         — E un neamţ naturalizat? Întrebă Tommy.</p>
               <p>         — Dimpotrivă, am motive să cred că e englez. A fost pro-german, cum ar fi putut fi pro-bur. Ce caută să obţină, nu ştim… Probabil puterea supremă pentru el însuşi, ceea ce ar fi unic în istorie. Nu avem nici un indiciu privind adevărata lui personalitate. Se zice că nici măcar cei care îl slujesc nu i-o cunosc. Ori de câte ori, ne-am încrucişat cu urmele lui, întotdeauna a jucat un rol secundar. Altcineva deţinea rolul de şef. Ca după aceea să aflăm, de fiecare dată, că se ascunsese sub o înfăţişare complet insignifiantă, un servitor sau un mărunt funcţionar, care rămânea în umbră, nebăgat în seamă, şi că lunecosul domn Brown ne scăpase iar printre degete.</p>
               <p>         — Oh! Tuppence sări în picioare. Mă întreb…</p>
               <p>         — Da?</p>
               <p>         — Mi-am amintit de biroul domnului Whittington. Funcţionarul… El l-a numit Brown. Nu credeţi…</p>
               <p>         Carter dădu gânditor din cap.</p>
               <p>         — Tot ce se poate. Lucrul curios este că acest nume e frecvent menţionat.O idee genială. Îl poţi descrie foarte bine?</p>
               <p>         — Nici nu l-am băgat în seamă. Era cum nu se poate mai şters… O figură oarecare.</p>
               <p>         Domnul Carter oftă în stilul lui obosit.</p>
               <p>         — Asta e invariabila descriere a domnului Brown! I-a adus un mesaj telefonic numitului Whittington, nu-i aşa? Ai observat vreun telefon în biroul de primire?</p>
               <p>         Tuppence se gândi.</p>
               <p>         — Nu, nu cred să fi fost.</p>
               <p>         — Exact. Acel „mesaj” a fost calea prin care domnul Brown i-a transmis un ordin subordonatului său. Desigur că auzise întreaga discuţie. Nu-i aşa că după aceea Whittington ţi-a înmânat banii şi ţi-a spus să revii a doua zi?</p>
               <p>         Tuppence confirmă.</p>
               <p>         — Da, a fost fără îndoială mâna domnului Brown! Domnul Carter făcu o mică pauză. Ei bine, asta e, vedeţi acum împotriva cui aveţi de gând să luptaţi? E posibil să fie cel mai mare creier al epocii. Nu-mi prea place asta, să ştiţi. Sunteţi atât de tineri, amândoi. N-aş vrea să vi se întâmple ceva.</p>
               <p>         — Nu o să ni se întâmple, îl asigură Tuppence, hotărâtă.</p>
               <p>         — Voi avea eu grijă de ea, domnule, spuse Tommy.</p>
               <p>         — Iar eu voi avea grijă de tine, i-o întoarse Tuppence, deranjată de afirmaţia lui pur bărbătească.</p>
               <p>         — Bine, în cazul ăsta o să aveţi grijă unul de celălalt, spuse zâmbind domnul Carter. Să revenim la afacerea noastră. În jurul acestui tratat secret e un mister pe care încă nu l-am putut desluşi. Am fost ameninţaţi cu el… În termeni direcţi, clari. Elementele revoluţionare declară că se află în mâinile lor şi că-l vor da la iveală la momentul potrivit. Pe de altă parte, e limpede că se înşeală asupra anumitor paragrafe ale lui. Guvernul consideră că e doar un bluf din partea lor şi, indiferent dacă e sau nu aşa, a adoptat politica negării totale. Eu, însă, nu sunt atât de sigur. Există indicii, aluzii indiscrete, care par să confirme că ameninţarea e cu totul reală. Situaţia se prezintă ca şi cum s-ar fi pus mâna pe un document incriminatoriu care, însă, nu poate fi citit căci e cifrat… Însă mai ştim că tratatul nu a fost cifrat… N-ar fi fost în natura lucrurilor… Altfel s-ar fi şters în apă. Însă există altceva. Din câte ştim, s-ar putea foarte bine ca Jane Finn să fi murit… Însă eu nu cred. Curios este că ei încearcă să obţină de la noi informaţii despre fată.</p>
               <p>         — Ce?</p>
               <p>         — Da. Au ieşit la iveală câteva chestioare. Iar povestea dumitale, micuţă doamnă, îmi confirmă ideea. Ei ştiu că noi o căutăm pe Jane Finn. Ei bine, ei vor fabrica o Jane Finn a lor… Să zicem într-un pension din Paris. Tuppence se înfioră, iar domnul Carter zâmbi. Nimeni nu ştie nici măcar cum arată, aşa că treaba e O. K. E înarmată cu o poveste inventată, iar adevărata ei sarcină e să obţină cât mai multe informaţii cu putinţă de la noi. Înţelegeţi ideea?</p>
               <p>         — Deci, credeţi… Că vroiau să mă trimită la Paris pe post de Jane Finn? Întrebă Tuppence înfiorată în faţa acestei perspective.</p>
               <p>         Domnul Carter zâmbi mai obosit ca niciodată.</p>
               <p>         — Eu cred în coincidenţe, să ştii, spuse el.</p>
            </div>
            <div type="div2" rend="P11">
               <head>         Capitolul V. Domnul Julius P. Hersheimmer</head>
               <p>         — Ei bine, zise Tuppence, revenindu-şi, se pare că e cu adevărat aşa cum spuneţi.</p>
               <p>         Carter dădu din cap.</p>
               <p>         — Ştiu la ce te gândeşti. Şi eu sunt superstiţios. Norocul şi toate chestiile de genul ăsta. Se pare că soarta te-a ales să fii implicată în afacere.</p>
               <p>         Tommy îşi permise un chicot.</p>
               <p>         — Pe onoarea mea! Nu mă miră că Whittington s-a speriat în halul ăla când Tuppence i-a trântit numele ăsta. Şi eu aş fi făcut la fel. Însă, ascultaţi, domnule Carter, vă răpim o groază de timp. Ne puteţi da o idee, înainte de a pleca?</p>
               <p>         — Nu cred. Experţii mei au lucrat cu metode stereotipe şi au dat greş. Voi va trebui să vă folosiţi imaginaţia şi mintea liberă de orice încorsetări. Să nu fiţi descurajaţi dacă nu veţi reuşi nici voi. Căci există doar o probabilitate ca pacea să fie ameninţată.</p>
               <p>         Tuppence îşi încreţi fruntea a nedumerire.</p>
               <p>         — Când ai avut acea întrevedere cu Whittington, ei aveau timpul în faţă. Am informaţii că marea lovitură era planificată pentru primele zile ale anului nou. Însă guvernul lucrează la o iniţiativă legislativă care e strâns legată de ameninţarea grevistă. Se aşteaptă să fie încheiată curând, dacă nu s-o fi încheiat, şi, în felul acesta, e posibil ca lucrurile să ajungă la capăt. Eu aşa sper. Cu cât au ei timp mai puţin să-şi consolideze planurile, cu atât mai bine. Chiar vă avertizez că nu aveţi mult timp la dispoziţie şi că nu trebuie să vă dezumflaţi dacă daţi greş. Oricum, nu e o treabă uşoară. Asta e tot.</p>
               <p>         Tuppence se ridică.</p>
               <p>         — Cred că trebuie să tratăm ca între oameni de afaceri. Mai exact, în ce fel putem conta pe dumneavoastră, domnule Carter?</p>
               <p>         — Fonduri în limite rezonabile, informaţii detaliate asupra oricărei probleme şi nici o recunoaştere oficială. Vreau să spun că dacă daţi de vreun bucluc şi aveţi de-a face cu poliţia, eu nu vă pot ajuta în nici un fel oficial. Vă descurcaţi singuri, cum ştiţi. Lucraţi pe contul vostru.</p>
               <p>         Tuppence dădu din cap cu înţelepciune.</p>
               <p>         — Asta am înţeles foarte bine. Când voi avea timp de gândire, am să întocmesc o listă cu lucrurile pe care aş vrea să le ştiu. Acum… Despre bani…</p>
               <p>         — Da, domnişoară Tuppence. Vrei să-mi spui cât?</p>
               <p>         — Nu chiar. Deocamdată avem destui, dar când vom avea nevoie…</p>
               <p>         — Vă vor sta la dispoziţie.</p>
               <p>         — Da, dar… Credeţi-mă, nu vreau să fiu nepoliticoasă cu guvernul dacă dumneavoastră nu sunteţi oficial implicat, însă, să ştiţi, îţi ia al dracului de mult timp ca să-i primeşti. Dacă va trebui să completăm un formular albastru şi apoi să-l trimitem, ca, după aceea, să primim unul verde, şi tot aşa… Ei bine, n-or să ne fie de prea mare folos.</p>
               <p>         Domnul Carter râse din toată inima.</p>
               <p>         — Nici o grijă, domnişoară Tuppence. O să-mi trimiteţi o cerere personală aici, iar banii, în numerar, vă vor parveni prin poştă. În ceea ce priveşte salariul, ce-ai zice de o cotă de trei sute pe an? Şi, bine-nţeles, o sumă egală şi pentru domnul Beresford.</p>
               <p>         Tuppence zâmbi luminos…</p>
               <p>         — E grozav. Sunteţi foarte amabil. Ador banii! Am să ţin o evidenţă de toată frumuseţea a cheltuielilor noastre… Toate debitele şi creditele, balanţa am s-o trec în dreapta, iar dedesubt am să trag o linie roşie şi voi scrie totalurile. Când îmi pun mintea, ştiu să fac bine toate astea.</p>
               <p>         — Sunt convins. Ei bine, la revedere, şi succes la amândoi.</p>
               <p>         Le întinse mâna şi, în clipa următoare, cei doi coborau treptele casei din Carshalton Terrace 27 cu capul vâjâindu-le.</p>
               <p>         — Tommy, să-mi spui imediat cine e domnul Carter!</p>
               <p>         Tommy îi şopti la ureche un nume.</p>
               <p>         — Oh! Exclamă Tuppence, impresionată.</p>
               <p>         — Şi pot să-ţi spun, băbuţo, că-i cineva!</p>
               <p>         — Oh! Rosti Tuppence, din nou. Apoi adăugă reflectând. Îmi place de el, ţie nu? Pare atât de obosit şi apatic, şi totuşi, simţi că dincolo de asta se ascund o tărie de oţel, un spirit pătrunzător şi multă energie. Oh! Ciupeşte-mă, Tommy, chiar ciupeşte-mă. Nu pot să cred că e adevărat!</p>
               <p>         Domnul Beresford se execută.</p>
               <p>         — Au! Nici chiar aşa! Da, nu e un vis. Avem o slujbă!</p>
               <p>         — Şi încă ce slujbă! Asociaţia noastră chiar a început să funcţioneze!</p>
               <p>         — E mult mai respectabil decât credeam că va fi, rosti Tuppence pe gânduri.</p>
               <p>         — Din fericire, nu împărtăşesc pasiunea ta pentru crime! Cât e ceasul? Hai să mâncăm… Oh!</p>
               <p>         Acelaşi gând îi fulgeră pe amândoi. Primul care îi dădu glas, fu Tommy.</p>
               <p>         — Julius P. Hersheimmer?</p>
               <p>         — Nici măcar nu i-am spus domnului Carter despre el!</p>
               <p>         — Ei, nici nu era mult de spus… Mai întâi să-l vedem. Vino, ar fi mai bine să luăm un taxi!</p>
               <p>         — Cine-i acum extravagantul?</p>
               <p>         — Nu uita. Toate cheltuielile sunt plătite. Executarea!</p>
               <p>         — Oricum, efectul va fi mai mare dacă ne facem intrarea aşa. Se aşeză confortabil. Sunt sigură că şantajiştii nu coboară niciodată din autobuz!</p>
               <p>         — Am încetat să mai fim şantajişti, o atenţionă Tommy.</p>
               <p>         — Eu nu sunt aşa sigură, răspunse Tuppence pe un ton sumbru.</p>
               <p>         Întrebând de domnul Hersheimmer, fură imediat conduşi la apartamentul acestuia. O voce nerăbdătoare strigă „intră”, şi băiatul care îi însoţise se dădu la o parte şi le făcu loc să treacă.</p>
               <p>         Domnul Julius P. Hersheimmer era cu mult mai tânăr decât şi-l imaginaseră Tuppence şi Tommy. Fata îi dădu treizeci şi cinci de ani. Era de înălţime medie, bine clădit şi cu maxilarul pătrat şi puternic. Chipul său erabătăios, dar plăcut. Nimeni nu l-ar fi putut lua drept altceva decât american, deşi vorbea cu un accent foarte slab.</p>
               <p>         — Aţi primit biletul meu? Staţi jos şi povestiţi-mi absolut tot ce ştiţi despre verişoara mea.</p>
               <p>         — Verişoara dumneavoastră?</p>
               <p>         — Clar. Jane Finn.</p>
               <p>         — E verişoara dumneavoastră?</p>
               <p>         — Tatăl meu şi mama ei erau fraţi, explică domnul Hersheimmer, meticulos.</p>
               <p>         — Oh! Exclamă Tuppence. Înseamnă că ştiţi unde e?</p>
               <p>         — Nu! Domnul Hersheimmer bătu cu pumnul în masă. Al naibii să fiu dacă ştiu! Voi ştiţi?</p>
               <p>         — Noi am dat anunţ că vrem să primim informaţii, nu să dăm, spuse Tuppence severă.</p>
               <p>         — Presupun că ştiu asta. Ştiu să citesc. Însă m-am gândit că poate vă interesează trecutul său şi că aţi putea şti unde se găseşte acum.</p>
               <p>         — Ei bine, nu ne-ar deranja să aflăm trecutul ei, rosti Tuppence, în grabă.</p>
               <p>         Însă domnul Hersheimmer păru să devină brusc bănuitor.</p>
               <p>         — Ia, ascultaţi! Aici nu suntem în Sicilia. Nu o să-mi cereţi o răscumpărare şi să mă ameninţaţi că o să-i tăiaţi urechile dacă refuz. Aici suntem în insulele britanice, aşa că lăsaţi-o baltă, altfel chem minunea aia de poliţist pe care îl văd afară, în Piccadilly.</p>
               <p>         Tommy se grăbi să explice.</p>
               <p>         — N-am răpit-o pe verişoara dumneavoastră. Dimpotrivă, încercăm s-o găsim. Pentru asta suntem angajaţi.</p>
               <p>         Domnul Hersheimmer se lăsă pe spate în scaun.</p>
               <p>         — Puneţi-mă în temă, rosti el scurt.</p>
               <p>         Tommy dădu curs cererii, expunându-i o versiune prudentă a dispariţiei lui Jane Finn şi a faptului că există posibilitatea ca ea să fie amestecată în „anumite jocuri politice”. Se prezentă pe sine şi pe Tuppence ca fiind „agenţi particulari”, plătiţi s-o găsească, şi adăugă că i-ar fi recunoscători domnului Hersheimmer pentru orice detaliu pe care li l-ar putea furniza.</p>
               <p>         Gentlemanul dădu din cap aprobator.</p>
               <p>         — Cred că-i în regulă. Am fost un pic repezit. Dar Londra mă înnebuneşte! Eu cunosc doar bătrânelul meu New York. Puneţi-mi ce întrebări vreţi şi-am să vă răspund.</p>
               <p>         Asta îi paraliză preţ de o clipă pe „Tinerii Aventurieri”, însă Tuppence, revenindu-şi prima, se aruncă asupra lui cu o întrebare pe care şi-o amintea din lecturile romanelor poliţiste.</p>
               <p>         — Când aţi văzut ultima oară victima… Vreau să spun, pe verişoara dumneavoastră?</p>
               <p>         — N-am văzut-o niciodată, răspunse domnul Hersheimmer.</p>
               <p>         — Ce? Întrebă Tommy uimit.</p>
               <p>         Hersheimmer se întoarse spre el.</p>
               <p>         — Nu, domnule. Cum spuneam mai înainte, tatăl meu şi mama ei erau fraţi, aşa cum puteţi fi şi voi – Tommy nu corectă această interpretare – dar nu s-au înţeles întotdeauna. Iar când mătuşa mea s-a hotărât să se mărite cu Arnos Finn, care era un biet profesor în Vest, tatăl meu şi-a ieşit din minţi! A zis că dacă îşi pune mintea şi face avere, cum de altfel a şi făcut-o, nu va vedea un cent de la el. Urmarea a fost că mătuşa Jane a plecat în Vest şi n-am mai ştiut de atunci nimic despre ea.</p>
               <p>         Bătrânul s-a pus pe afaceri. S-a băgat în petrol, s-a vârât şi în oţel, s-a jucat puţin şi cu căile ferate şi pot spune că a pus pe picioare Wall Street! Făcu o pauză. Apoi a murit… Toamna trecută… Şi eu am rămas cu dolarii. Ei bine, credeţi-mă, conştiinţa a început să nu-mi dea pace. Mă tot îmboldea spunându-mi: „Ce s-a întâmplat cu mătuşa mea Jane, plecată în Vest?” Asta mă cam neliniştea. Ştiţi, îmi imaginam că Amos Finn nu se pricopsise deloc. Nu era genul. În cele din urmă, am angajat un om să-i dea de urmă mătuşii mele. Rezultatul: mătuşa murise, Amos Finn murise, dar în urma lor rămăsese o fată, Jane, care se afla în drum spre Paris când „Lusitania” a fost torpilată. A fost salvată, dar se pare, că după aceea, nu s-a mai auzit nimic despre ea. M-am gândit că nimeni nu e interesat să întreprindă ceva, de aceea am venit încoace ca să grăbesc căutările. Primul lucru pe care l-am făcut a fost să telefonez la Scotland Yard şi la Amiralitate. Amiralitatea m-a cam repezit, însă cei de la Scotland Yard au fost politicoşi… Mi-au spus că vor face cercetări, chiar au trimis un om aici, în dimineaţa asta, să le dau fotografia ei. Mâine plec la Paris, numai să văd ce face prefectura. Cred că dacă umblu de colo-colo şi-i bag în viteză, trebuie să se grăbească!</p>
               <p>         Energia domnului Hersheimmer era înspăimântătoare. Cei doi se înclinară în faţa ei.</p>
               <p>         — Dar, spuneţi-mi, continuă el, n-o căutaţi pentru ceva anume? Sfidarea legilor sau altceva britanic? O tânără americană mândră şi destupată la minte putea să considere legile şi regulile voastre pe timp de război cam enervante şi, ca atare, să le încalce. Dacă aşa stă problema şi dacă aşa stau lucrurile în ţara asta, voi plăti eu pentru ea.</p>
               <p>         Tuppence îl linişti.</p>
               <p>         — Asta-i bine. Atunci, să lucrăm împreună. Ce ziceţi de un prânz? Să-l comand aici sau mergem jos la restaurant?</p>
               <p>         Tuppence îşi exprimă preferinţa pentru propunerea din urmă şi Julius se supuse.</p>
               <p>         Stridiile tocmai făcuseră loc la Sole Colbert, când domnului Hersheimmer îi fu adusă o carte de vizită.</p>
               <p>         — Inspectorul Japp de la Scotland Yard. Iarăşi Scotland Yard, dar de data asta alt om. Ce se-aşteaptă să-i spun mai mult decât i-am spus primului individ? Sper să nu fi pierdut fotografia. Atelierul fotografic din Vest a luat foc şi toate negativele au fost distruse… Asta este singura copie existentă. Am obţinut-o de la directorul şcolii de acolo.</p>
               <p>         O teamă nerostită puse stăpânire pe Tuppence.</p>
               <p>         — Ştiţi… Ştiţi numele bărbatului care a venit azi-dimineaţă?</p>
               <p>         — Da, îl ştiu. Nu, nu-l ştiu. O secundă. E pe cartea asta de vizită. Oh, ştiu! Inspector Brown. Un tip liniştit, modest.</p>
            </div>
            <div type="div2" rend="P11">
               <head> 
                  <anchor type="bookmark-start" xml:id="id_bookmark16"/>Capitolul VI<ptr type="bookmark-end" target="#id_bookmark16"/>. Un plan de luptă.</head>
               <p>         Evenimentele următoarei jumătăţi de oră aruncară totul în ceaţă. E suficient a se spune că la Scotland Yard nu exista nici o persoană cu numele de „Inspectorul Brown”. Fotografia lui Jane Finn, care ar fi fost extrem de valoroasă în a ajuta poliţia să dea de urma fetei, era pierdută fără speranţa de a mai fi recuperată. „Domnul Brown” triumfase din nou.</p>
               <p>         Efectul imediat al acestei răsturnări de situaţii fu o apropiere între Julius Hersheimmer şi „Tinerii Aventurieri”. Toate barierele dintre ei căzură la pământ, iar Tuppence şi Tommy aveau impresia că-l cunoşteau de când lumea pe tânărul american. Abandonară discreta reticenţă a „agenţilor particulari” şi-i povestiră întreaga istorie a asociaţiei lor, ceea ce îl făcu pe tânăr să se declare „mortal de amuzat”.</p>
               <p>         Când istorisirea luă sfârşit, se întoarse spre Tuppence.</p>
               <p>         — Mereu am trăit cu impresia că fetele din Anglia sunt doar nişte mironosiţe demodate şi dulci, dar incapabile să facă un pas fără să fie însoţite de vreun servitor sau vreo mătuşă. Cred că am rămas puţin în urmă!</p>
               <p>         Urmarea acestor destăinuiri confidenţiale fu că Tuppence şi Tommy îşi stabiliră reşedinţa la Ritz, pentru ca, aşa cum afirmase Tuppence, să poată menţine neîntreruptă legătura cu singura rudă în viaţă a lui Jane Finn. „Şi aşa fiind, adăugase Tuppence, nimeni n-ar putea bombăni în privinţa cheltuielilor!”</p>
               <p>         Nimeni nu bombăni, ceea ce însemnă mare lucru.</p>
               <p>         — Şi acum, spuse tânăra doamnă, a doua zi după instalare, la lucru!</p>
               <p>         Domnul Beresford puse jos „Daily Mail” pe care îl citea, şi aplaudă cu o energie oarecum deplasată. Se potoli la politicoasa invitaţie a colegei sale de a nu fi măgar.</p>
               <p>         — Lasă lenea Tommy, trebuie să facem ceva ca să ne merităm banii.</p>
               <p>         Tommy oftă.</p>
               <p>         — Da, mă tem că nici măcar dragul nostru guvern n-o să ne întreţină ca să lenevim pe veci la Ritz.</p>
               <p>         — Tocmai din cauza asta, cum spuneam, trebuie să facem ceva.</p>
               <p>         — Ei bine, rosti Tommy luând din nou „Daily Mail”, fă-o! N-am să te opresc.</p>
               <p>         — Ştii, continuă Tuppence, mă gândeam…</p>
               <p>         Fu întreruptă de un nou ropot de aplauze.</p>
               <p>         — Îţi stă foarte bine să faci pe măscăriciul, Tommy. Asta nu presupune nici un efort din partea creierului tău cât o nucă.</p>
               <p>         — Constituţia mea, Tuppence, constituţia mea! Ea nu-mi permite să întreprind nimic înainte de ora unsprezece dimineaţa.</p>
               <p>         — Tommy, vrei să-ţi dau cu ceva în cap? Este absolut esenţial să schiţăm fără întârziere un plan de bătaie.</p>
               <p>         — Bravo, bravo!</p>
               <p>         — Ei bine, hai să-l întocmim.</p>
               <p>         Tommy lăsă în cele din urmă ziarul.</p>
               <p>         — Ai ceva din simplitatea adevăratelor mari minţi, Tuppence. Dă-i bătaie, te ascult.</p>
               <p>         — Pentru început, spuse Tuppence, ce avem până acum?</p>
               <p>         — Absolut nimic! Răspunse vesel Tommy.</p>
               <p>         — Greşit! Tuppence ridică energic un deget. Avem două indicii clare.</p>
               <p>         — Care sunt alea?</p>
               <p>         — Primul indiciu: cunoaştem un membru al bandei.</p>
               <p>         — Whittington?</p>
               <p>         — Da. L-aş recunoaşte oriunde.</p>
               <p>         — Hm, exclamă Tommy cu îndoială. Eu nu l-aş numi chiar indiciu. Nu ştii unde să-l cauţi şi există doar o şansă la o mie să dai de el din întâmplare.</p>
               <p>         — Nu-s de aceeaşi părere, replică Tuppence, îngândurată. Am observat adesea că o dată întâmplate, coincidenţele continuă să se repete în cel mai extraordinar mod cu putinţă. Aş spune că e vreo lege a naturii pe care n-am desluşit-o încă. Totuşi, ai dreptate, nu ne putem baza pe asta. Însă, există anumite locuri în Londra în care, mai devreme sau mai târziu, fiecare din noi revine. Piccadilly Circus, de pildă. Una dintre ideile mele era să-mi stabilesc un stand acolo cu un coş de stânjenei.</p>
               <p>         — De ce nu cu mâncare? Întrebă Tommy, practic.</p>
               <p>         — Ce tipic bărbătesc! Doar mâncarea contează?</p>
               <p>         — Ce-i rău în asta? Tocmai ai topit un mic dejun straşnic. Nimeni n-are un apetit mai bun ca al tău, Tuppence, iar la ora ceaiului n-ai să mănânci stânjenei, narcise şi de-alde astea. Acum, sincer, nu găsesc ideea prea grozavă. S-ar putea ca Whittington să nu fie deloc în Londra.</p>
               <p>         — Asta-i adevărat. Oricum, indiciul al doilea mi se pare mai promiţător.</p>
               <p>         — Să-l auzim.</p>
               <p>         — Nu-i mare lucru. Doar un nume de botez: Rita. Whittington l-a menţionat în ziua aceea.</p>
               <p>         — Propui un nou anunţ: „Se caută o escroacă ce răspunde la numele de Rita”?</p>
               <p>         — Nu. Propun să raţionăm logic. Acel bărbat, Danvers, a fost urmărit tot drumul, nu-i aşa? Şi e mult mai probabil să fi făcut-o o femeie decât un bărbat…</p>
               <p>         — Nu pricep nimic.</p>
               <p>         — Sunt absolut sigură că a fost o femeie şi încă una foarte arătoasă, continuă Tuppence, calmă.</p>
               <p>         — Dacă-i vorba de aceste elemente tehnice, mă închin în faţa deciziilor tale, mormăi Tommy.</p>
               <p>         — E cert că această femeie, oricine ar fi fost ea, a fost salvată.</p>
               <p>         — De unde ştii?</p>
               <p>         — Dacă n-ar fi fost, cum s-ar fi aflat că Jane Finn preluase hârtiile?</p>
               <p>         — Corect. Continuă Sherlock!</p>
               <p>         — Există numai o şansă, admit că e o singură şansă, că această femeie să fi fost „Rita”.</p>
               <p>         — Şi dacă-i aşa?</p>
               <p>         — Dacă-i aşa, trebuie să căutăm printre supravieţuitorii de pe „Lusitania” până dăm de ea.</p>
               <p>         — Înseamnă că primul lucru pe care trebuie să-l facem este să obţinem o listă cu supravieţuitorii.</p>
               <p>         — O am. Am scris o listă mare cu problemele pe care vroiam să le ştiu şi i-am trimis-o domnului Carter. Am primit azi-dimineaţă răspunsul lui, şi, printre altele, acesta cuprindea şi o declaraţie oficială cu privire la cei salvaţi de pe „Lusitania”. Ce zici de isteţimea micuţei Tuppence?</p>
               <p>         — Nota maximă pentru operativitate, zero pentru modestie. Dar întrebarea e: Există vreo „Rita” pe listă?</p>
               <p>         — Tocmai asta nu ştiu, mărturisi Tuppence.</p>
               <p>         — Nu ştii?</p>
               <p>         — Nu. Uite aici. Se aplecară amândoi deasupra listei. Vezi, sunt date prea puţine nume de botez. Aproape toate sunt Dna… sau Dra…</p>
               <p>         Tommy aprobă:</p>
               <p>         — Asta complică lucrurile, murmură el, gânditor.</p>
               <p>         Tuppence se scutură în felul ei caracteristic de „terrier”.</p>
               <p>         — Ei bine, nu ne rămâne decât s-o pornim de aici, asta-i tot. Vom începe cu zona Londrei. Tu doar notează adresele tuturor femeilor care locuiesc în Londra sau în împrejurimi, până îmi pun eu pălăria.</p>
               <p>         Cinci minute mai târziu tânăra pereche se afla în Piccadilly şi după alte câteva secunde un taxi îi purta către Laurels, Glendower Road, nr. 7, reşedinţa doamnei Edgar Keith, al cărui nume figura primul pe lista celor şapte adrese din buzunarul lui Tommy.</p>
               <p>         Laurels era o casă dărăpănată, retrasă de!A stradă, cu câteva tufe prăpădite menite să susţină iluzia unei grădini în faţă. Tommy plăti taxiul şi o conduse pe Tuppence spre uşă. Când ea se pregătea să sune, el îi apucă mâna.</p>
               <p>         — Ce ai de gând să spui?</p>
               <p>         — Ce am de gând să spun? Păi, am să spun… Oh, dragă, nu ştiu, e foarte penibil.</p>
               <p>         — Asta ştiu şi eu, răspunse Tommy cu satisfacţie. Ce femeiesc! Nici o măsură de prevedere! Acum dă-te la o parte şi uită-te la uşurinţa cu care doar bărbaţii rezolvă situaţia. Apăsă pe butonul soneriei. Tuppence se retrase într-un loc corespunzător.</p>
               <p>         O servitoare şleampătă, cu faţa extrem de murdară şi o pereche de ochi pe măsură, deschise uşa.</p>
               <p>         — Bună dimineaţa, spuse vesel Tommy, scoţând la iveală un carnet şi un creion. Din partea consiliului districtual Hampstead. Noul registru de votare. Doamna Edgar Keith locuieşte aici, nu-i aşa?</p>
               <p>         — Daaa, răspunse servitoarea.</p>
               <p>         — Numele de botez? Întrebă Tommy gata să scrie.</p>
               <p>         — A d-nei? Eleonor Jane.</p>
               <p>         — Eleonor, silabisi Tommy. Ceva fii sau fiice peste douăzeci şi unu de ani?</p>
               <p>         — Ţst!</p>
               <p>         — Mulţumesc. Tommy închise repede carnetul. Bună ziua.</p>
               <p>         Servitoarea rosti prima ei frază:</p>
               <p>         — Credeam că aţi venit pentru gaze, spuse, şi trânti uşa.</p>
               <p>         Tommy se alătură complicei sale.</p>
               <p>         — Ai văzut, Tuppence? O joacă de copii pentru o minte de bărbat.</p>
               <p>         — Nu mă deranjează să recunosc că, pentru prima oară, ai punctat magistral. Nu m-aş fi aşteptat de la tine.</p>
               <p>         — Bună găselniţă, nu-i aşa? Şi o putem repeta la infinit.</p>
               <p>         Ora prânzului îl găsi pe tânărul cuplu atacând cu aviditate o friptură cu cartofi prăjiţi într-o obscură braserie. Colecţionaseră o Gladys Mary şi o Marjorie, se bosumflaseră în faţa unei schimbări de adresă şi se văzuseră siliţi să asculte o lungă prelegere despre dreptul la vot universal din partea unei vioaie doamne americane al cărui prenume era Sadie.</p>
               <p>         — Ah! Spuse Tommy trăgând o duşcă zdravănă de bere, mă simt mai bine. Care-i următorul traseu?</p>
               <p>         Carnetul zăcea pe masă, între ei. Tuppence îl deschise.</p>
               <p>         — Doamna Vandemeyer, citi ea, 20 South Audley Mansions. Domnişoara Wheeler, 43 Clapington Road, Battersea. E servitoarea unei doamne, din cât îmi amintesc, aşa că, probabil n-o s-o găsim acolo, şi, oricum, nu e posibil să fie ea.</p>
               <p>         — Atunci, înţeleg că doamna din Mayfair este prima indicată s-o vizităm.</p>
               <p>         — Tommy, încep să mă descurajez.</p>
               <p>         — Fruntea sus, băbuţo. Doar am ştiut că nu avem mari şanse. Şi, în orice caz, abia am început. Dacă o dăm în bară în Londra, ne aşteaptă un minunat tur al Angliei, Irlandei şi Scoţiei.</p>
               <p>         — Adevărat, spuse Tuppence reînsufleţindu-se. Şi toate cheltuielile plătite! Dar, oh, Tommy, mie îmi place ca lucrurile să meargă repede. Până acum aventurile s-au ţinut lanţ, însă în dimineaţa asta m-am plictisit de moarte.</p>
               <p>         — Trebuie să-ţi înăbuşi pornirea asta pentru senzaţii vulgare, Tuppence. Aminteşte-ţi că dacă domnul Brown e într-adevăr aşa cum se spune, e de mirare că nu ne-a făcut încă felul. E o propoziţie bună, chiar cu un oarecare efect literar.</p>
               <p>         — Într-adevăr eşti mult mai îngâmfat decât mine… Şi ai mai puţine motive! Hm! Însă e chiar ciudat că domnul Brown nu şi-a descărcat furia pe noi. (Vezi, şi eu pot s-o spun.) Ne continuăm drumul nestingheriţi.</p>
               <p>         — Probabil crede că nu merită să-şi pună mintea cu noi, sugeră Tommy, simplu.</p>
               <p>         Tuppence recepţionă remarca foarte nemulţumită.</p>
               <p>         — Ce oribil eşti, Tommy! Exact ca şi cum n-am conta.</p>
               <p>         — Iartă-mă Tuppence! Am vrut să spun că noi lucrăm precum cârtiţele, la întuneric, şi că el habar n-are de schemele noastre mortale. Ha, ha!</p>
               <p>         — Ha, ha! Îl imită Tuppence şi se ridică.</p>
               <p>         South Audley Mansions era un bloc impozant, chiar în faţa lui Park Lane. Numărul 20 era la etajul al doilea.</p>
               <p>         De data asta Tommy acţionă cu abilitatea pe care ţi-o dă practica. Turui formula în faţa unei femei în vârstă care arăta mai degrabă a intendentă decât a servitoare.</p>
               <p>         — Numele de botez?</p>
               <p>         — Margaret.</p>
               <p>         Tommy îl transcrise silabisându-l, dar cealaltă îl întrerupse.</p>
               <p>         — Nu, „gue”.</p>
               <p>         — Oh, Marguerite; înţeleg, scris pe franţuzeşte. Se opri, apoi aruncă la plesneală: O aveam trecută pe Rita Vandemeyer, dar presupun că nu e corect.</p>
               <p>         — De cele mai multe ori aşa i se spune, domnule, dar numele ei e Marguerite.</p>
               <p>         — Mulţumesc. Asta-i tot. Bună ziua.</p>
               <p>         Abia stăpânindu-şi emoţia, Tommy o luă la fugă pe scări, în jos. Tuppence îl aştepta la colţul scării.</p>
               <p>         — Ai auzit?</p>
               <p>         — Da. Oh, Tommy!</p>
               <p>         Tommy o mângâie pe braţ cu simpatie.</p>
               <p>         — Ştii, băbuţo. Şi eu simt acelaşi lucru.</p>
               <p>         — E… E atât de minunat să te gândeşti la lucruri… Care se petrec cu adevărat!</p>
               <p>         — Strigă Tuppence cuprinsă de entuziasm.</p>
               <p>         Mâna ei era încă în cea a lui Tommy. Ajunseseră în holul de la intrare. Deasupra lor, pe scări, se auzeau paşi şi voci.</p>
               <p>         Brusc, spre surprinderea lui Tommy, Tuppence îl trase într-un mic spaţiu întunecos de lângă lift.</p>
               <p>         — Ce…</p>
               <p>         — Stt!</p>
               <p>         Doi bărbaţi coborâră treptele şi se îndreptau spre ieşire. Mâna lui Tuppence îi strânse mai puternic braţul lui Tommy.</p>
               <p>         — Repede… Urmăreşte-i. Eu nu îndrăznesc. Ar putea să mă recunoască. Nu ştiu cine e celălalt, dar cel mai înalt dintre ei este Whittington.</p>
            </div>
            <div type="div2" rend="P11">
               <head> 
                  <anchor type="bookmark-start" xml:id="id_bookmark18"/>Capitolul VII<ptr type="bookmark-end" target="#id_bookmark18"/>. </head>
               <p>
                  <anchor type="bookmark-start" xml:id="id_bookmark19"/>Casa din Soho<ptr type="bookmark-end" target="#id_bookmark19"/>Whittington şi însoţitorul său mergeau liniştiţi. Tommy porni imediat în urmărirea lor şi ajunse la timp să-i vadă dând colţul. Pasul său mare îl ajută să recupereze teren şi, când la rândul său, dădu colţul, distanţa dintre el şi ei era foarte mică. Străduţele din Mayfair erau aproape goale şi se gândi că era înţelept să se mulţumească doar cu a nu-i scăpa din vedere.</p>
               <p>         Activitatea aceasta era ceva nou pentru el. Deşi obişnuit cu tehnica urmăririi din cărţile citite, nu fusese niciodată până acum în situaţia de a urmări „pe cineva” şi înţelese pe dată că, în realitate, procedeul era plin de dificultăţi. Presupunând, de exemplu, că ei ar fi luat pe neaşteptate un taxi? În cărţi, te aruncai simplu în altul, îi promiteai şoferului un bacşiş gras şi gata! În situaţia reală, Tommy prevăzu că era foarte probabil să nu existe un al doilea taxi. De aceea ar fi fost nevoit să alerge. Ce i s-ar fi întâmplat unui tânăr care aleargă întruna şi insistent pe străzile Londrei? Pe arterele principale putea spera să creeze iluzia că aleargă doar după un autobuz. Dar pe aceste retrase străduţe aristocratice nu se putea aştepta decât să fie oprit de un poliţai serviabil ca să dea explicaţii.</p>
               <p>         În această fază a gândurilor sale, un taxi dădu colţul străzii din faţă. Tommy îşi ţinu respiraţia. Îl vor lua?</p>
               <p>         Scoase un oftat de uşurare când văzu că cei doi lăsară taxiul să treacă pe lângă ei. Traseul lor în zigzag dovedea că vroiau să ajungă cât mai repede în Oxford Street. Când, în cele din urmă, cotiră şi pătrunseră în ea, continuându-şi drumul spre răsărit, Tommy îşi mări pasul. Puţin câte puţin îi ajunse din urmă. Pe trotuarul aglomerat erau puţine şanse ca ei să-i remarce prezenţa, iar el era nerăbdător să prindă dacă se putea câte ceva din conversaţia lor. Curiozitatea nu i se îndeplini căci vorbeau pe un ton coborât, iar traficul străzii le acoperea complet glasurile.</p>
               <p>         Chiar în faţa staţiei de metrou Bond Street cei doi traversară, cu Tommy pe urmele lor, şi intrară în marele „Lyons”. Aici urcară la primul etaj şi se aşezară la o măsuţă lângă fereastră. Era târziu şi localul începuse să se golească. Tommy luă loc la o masă alăturată, aşezându-se în spatele lui Whittington pentru a nu putea fi recunoscut. În felul acesta, putea să-l vadă din plin pe celălalt bărbat şi să-l studieze în voie. Era blond, cu o faţă slabă, urâtă şi Tommy îl catalogă ca fiind rus sau polonez. Să fi avut în jur de cincizeci de ani; umerii i se aruncau înspre spate în timp ce vorbea iar ochii, mici şi vicleni, i se mişcau încontinuu.</p>
               <p>         Cum mâncase deja copios, Tommy se mulţumi să comande o mâncare galeză din brânză rumenită, turnată peste pâine prăjită cu unt şi o cafea. Whittington comandă pentru el şi însoţitorul lui un meniu substanţial; apoi, după ce chelneriţa se retrase, îşi apropie scaunul mai mult de masă şi începu să vorbească grăbit şi pe ton jos. Celălalt făcu la fel. Trăgând cu urechea atât cât putea, Tommy reuşea să prindă doar un cuvânt ici şi colo; însă esenţa lorpărea să fie anumite directive sau ordine pe care bărbatul cel înalt şi solid le dădea însoţitorului său, şi cu care, acesta din urmă, din când în când, părea să nu fie de acord. Whittington i se adresa celuilalt: Boris.</p>
               <p>         De câteva ori, Tommy prinse cuvântul „Irlanda”, de asemenea „propagandă”, dar Jane Finn nu fu menţionată. Brusc, într-un moment de linişte deplină, auzi o frază întreagă: „Ah, dar n-o cunoşti pe Flossie – spunea Whittington. E o minune. Un mitropolit ar putea jura că e propria lui mamă. Are mereu glasul potrivit şi ăsta-i cu adevărat cel mai important lucru”.</p>
               <p>         Tommy nu auzi răspunsul lui Boris, însă îl auzi pe cel al lui Whittington la cuvintele primului şi care suna cam aşa: „Bine-nţeles… Numai în caz de urgenţă…”</p>
               <p>         Apoi pierdu din nou firul. Însă, dintr-odată, frazele se auziră din nou cu claritate fie pentru că cei doi îşi ridicaseră glasurile fără să-şi dea seama, sau fie pentru că auzul lui Tommy se ascuţise între timp. Însă, în mod cert, două cuvinte avură un efect stimulativ asupra celui ce asculta. Fură rostite de Boris şi erau: „Domnul Brown.”</p>
               <p>         Whittington păru să-l certe, însă el doar râse.</p>
               <p>         — De ce nu, prietene? Este un nume dintre cele mai respectabile… Mai comune. Nu din cauza asta l-a ales? Ah, cât aş vrea să-l întâlnesc pe… Domnul Brown!</p>
               <p>         În glasul lui Whittington apăru o inflexiune de oţel, când vorbi:</p>
               <p>         — Cine ştie? Poate l-ai întâlnit deja.</p>
               <p>         — Ptiu! Pufni celălalt. Asta-i poveste de adormit copiii… E istorioară bună pentru poliţie. Ştii ce îmi spun câteodată? Că-i o poveste inventată de nucleul central, un fel de bau-bau cu care să ne sperie. Poate să fie aşa.</p>
               <p>         — Şi poate să nu fie.</p>
               <p>         — Mă întreb… O fi chiar adevărat că e cu noi şi printre noi, necunoscut de toţi, în afară de către aleşi? Dacă e aşa, îşi păstrează bine secretul. Iar ideea e foarte bună, da. Niciodată nu ştiu. Ne uităm unul la altul… Unul dintre noi este domnul Brown… Care? El comandă, însă, în acelaşi timp, serveşte. Printre noi… În mijlocul nostru. Şi nimeni nu ştie care e…</p>
               <p>         Cu un efort, rusul de scutură de divagaţiile imaginaţiei sale. Se uită la ceas.</p>
               <p>         — Da, spuse Whittington, e timpul să mergem. Chemă chelnăriţa şi-i ceru să facă nota de plată. Tommy plăti de asemenea şi câteva momente mai târziu, îi urma pe cei doi bărbaţi pe scări.</p>
               <p>         Afară, Whittington chemă un taxi şi-i spuse şoferului s-o ia spre Waterloo.</p>
               <p>         Taxiuri erau din plin acolo şi, înainte ca Whittington s-o fi luat din loc, un altul se ivi şi trase la bordură, răspunzând mâinii ridicate a lui Tommy.</p>
               <p>         — Urmăreşte celălalt taxi, indică tânărul. Nu-l pierde!</p>
               <p>         Şoferul în vârstă nu manifestă nici o umbră de curiozitate. Se mulţumi să mormăie. Traficul era liniştit. Taxiul lui Tommy trase la peronul gării chiar în spatele celui al lui Whittington. Tommy îl urmă la casa de bilete. Whittington ceru un bilet la clasa întâi pentru Bournemouth. Tommy făcu la fel. Când ieşi,Boris remarcă, privind la ceas: „E devreme. Mai ai aproape o jumătate de oră.”</p>
               <p>         Cuvintele lui Boris făcură să se nască o nouă idee în mintea lui Tommy. Era limpede că Whittington avea să călătorească singur, în timp ce celălalt rămânea la Londra. Prin urmare, avea de ales pe care dintre cei doi să-l urmărească. Evident că nu i-ar fi putut urmări pe amândoi, afară doar dacă… La fel ca Boris, se uită la ceas, apoi la tabelul cu mersul trenurilor. Trenul pentru Bournemouth pleca la 3:30. Acum era 3:10. Whittington şi Boris se plimbau în lungul peronului. Le aruncă o privire plină de îndoială, apoi se repezi în cea mai apropiată cabină telefonică. Nu îndrăzni să-şi piardă timpul încercând să dea de Tuppence. După toate probabilităţile, ea mai era încă în vecinătatea lui South Audley Mansions. Însă rămânea celălalt aliat al lor. Sună la Ritz şi ceru să vorbească cu Julius Hersheimmer. Urmă un clic şi un bâzâit. Oh, măcar dacă tânărul american era în camera sa! După un alt clic, o voce de neconfundat rosti: „Alo.”</p>
               <p>         — Tu eşti, Hersheimmer? La telefon Beresford. Sunt la Waterloo. I-am urmărit până aici pe Whittington şi încă pe un tip. N-am timp să-ţi explic. Whittington pleacă la Bournemouth cu trenul de 3:30. Poţi ajunge aici până la ora aia?</p>
               <p>         Răspunsul fu liniştitor.</p>
               <p>         — Sigur. Am să mă grăbesc.</p>
               <p>         Telefonul se decuplă. Tommy puse receptorul în furcă şi scoase un oftat de uşurare. După părerea lui, Julius ştia să se grăbească. Simţea instinctiv că americanul va ajunge la timp.</p>
               <p>         Whittington şi Boris erau unde îi lăsase. Dacă Boris rămânea până îşi vedea prietenul plecat, totul era în ordine. Tommy îşi pipăi îngrijorat buzunarul. În ciuda cecului în alb ce-i fusese încredinţat, încă nu se obişnuise să umble cu mulţi bani la el. După cumpărarea biletului la clasa I până la Bournermouth, abia dacă-i mai rămăseseră câţiva şilingi. Spera că Julius va sosi mai bine aprovizionat.</p>
               <p>         Între timp, minutele se scurgeau. 3,15, 3,20, 3,25, 3,27. Probabil Julius nu va ajunge la timp. 3,29. Uşile se închideau. Tommy simţi cum îl cuprinde un fior rece de disperare. Atunci o mână i se aşeză pe umăr.</p>
               <p>         — Iată-mă-s, fiule. Traficul vostru britanic e sub orice critică! Zi-mi repede ce-i cu escrocii.</p>
               <p>         — Ăla-i Whittington… Acolo, cel care urcă, bărbatul ăla solid şi brunet. Celălalt cu care vorbeşte este tipul străin.</p>
               <p>         — I-am ochit. Care din ei e vânatul meu?</p>
               <p>         Tommy se gândise deja ia problema asta.</p>
               <p>         — Ai ceva bani la, tine?</p>
               <p>         Julius scutură din cap şi Tommy se albi la faţă.</p>
               <p>         — Cred că n-am mai mult de trei sau patru sute de dolari în momentul ăsta la mine, explică americanul.</p>
               <p>         Tommy oftă din rărunchi a uşurare.</p>
               <p>         — Oh, Doamne, voi milionarii! Nu vorbim aceeaşi limbă! Sări iute în vagon. Uite biletul. Whittington e omul tău!</p>
               <p>         — Al meu eşti Whittington! Spuse Julius, sumbru. Trenul tocmai se puse în mişcare când sări pe scară. Pe curând, Tommy! Trenul părăsi gara.</p>
               <p>         Tommy inspiră adânc. Bărbatul numit Boris venea în lungul peronului, înspre el. Tommy îl lăsă să treacă, apoi, începu din nou urmărirea.</p>
               <p>         De la Waterloo, Boris luă metroul până la Piccadilly Circus. Apoi o porni pe Shaftesbury Avenue şi, în final, coti şi intră pe una din străzile mărunte din Soho. Tommy îl urma la o distanţă corespunzătoare.</p>
               <p>         Ajunseră în cele din urmă într-o piaţetă mizeră. Aici casele aveau un aer sinistru în murdăria şi starea lor de dărăpănare. Boris privi în jur şi Tommy se trase repede sub portalul unei porţi primitoare. Locul era aproape pustiu. Era o fundătură, şi, ca atare, nu exista trafic. Felul foarte atent în care Boris privise în jurul său, stimulă imaginaţia lui Tommy. Din umbra portalului îl urmări cum urcă treptele unei case, care arăta ca dracu, şi-l văzu bătând în uşă într-un ritm anume. Uşa se deschise prompt, el îi spuse câteva cuvinte portarului, apoi păşi înăuntru. Uşa se închise la loc.</p>
               <p>         În situaţia dată, Tommy îşi pierdu capul. Ce-ar fi trebuit să facă, ce ar fi făcut orice om întreg la minte, era să stea liniştit şi să-şi aştepte omul să iasă din nou. Ceea ce făcu el era cu totul străin de bunul său simţ şi de prudenţa care, de regulă, îl caracterizau. Ceva, asemănător unui blitz îi fulgeră creierul. Fără să se gândească se duse şi el şi urcă treptele, imitând cum putu mai bine ciocănitul acela special.</p>
               <p>         Uşa se deschise cu aceeaşi promptitudine de mai înainte şi un om cu o faţă de ticălos şi capul ras apăru în cadrul ei.</p>
               <p>         — Ei bine? Mârâi el.</p>
               <p>         În momentul acela Tommy îşi dădu seama de tâmpenia pe care o făcuse şi reveni cu picioarele pe pământ. Dar nu îndrăzni să ezite. Articulă primele cuvinte ce-i veniră în minte.</p>
               <p>         — Domnul Brown? Întrebă el.</p>
               <p>         Spre surpriza lui, omul se dădu la o parte şi-i arătă cu degetul peste umăr:</p>
               <p>         — La etaj, a doua uşă pe stânga.</p>
            </div>
            <div type="div2" rend="P11">
               <head>         Capitolul VIII. Aventurile lui Tommy.</head>
               <p>         Deşi zăpăcit de cuvintele omului, Tommy nu ezită. Dacă îndrăzneala îl servise cu succes până atunci, era de sperat să-l servească şi pe mai departe. Intră liniştit în casă şi urcă scările şubrede. Totul în casa aia era cum nu se poate mai jegos. Tapetul murdar, a cărui culoare iniţială nu se mai putea distinge, atârna liber în fâşii pe pereţi, în toate colţurile erau imense mase gri de pânze de păianjen.</p>
               <p>         Tommy înaintă fără grabă. Când ajunse pe la jumătatea drumului, îl auzi pe omul de jos intrând într-o cameră din spate. Era clar că nu plana încă nici o bănuială asupra lui. Să baţi la uşă şi să întrebi de „Domnul Brown” părea să fie cu adevărat o comportare rezonabilă şi firească.</p>
               <p>         În capătul scărilor, Tommy se opri şi chibzui asupra mişcării următoare. În faţa lui se deschidea un coridor îngust, cu uşi de o parte şi de alta. Prin cea mai aproape de el, pe stânga, răzbătea un murmur de voci joase. Spre camera asta fusese îndrumat. Dar, ceea ce îi atrase în mod fascinant privirea fu o mică nişă, imediat în dreapta lui, pe jumătate ascunsă de o draperie răpciugoasă de catifea. Era chiar în dreptul uşii de pe partea stângă, şi, datorită unghiului său, permitea o bună vedere a părţii de sus a scărilor. Ca ascunziş pentru o persoană, sau două mai înghesuite, era ideală, căci avea cam două picioare adâncime şi trei lăţime. Tommy, se simţi atras cu putere de nişa aceea. Chibzui lucrurile în felul său încet şi serios, ajungând la concluzia că menţiunea „Domnul Brown” nu se referea la persoana ca atare ci era, după toate probabilităţile., parola folosită de cei din bandă. Faptul că printr-un miracol o folosise şi el, făcuse să fie primit în casă. Până acum nu stârnise nici o bănuială. Însă trebuia să se decidă repede asupra următorului pas.</p>
               <p>         Presupunând că ar fi intrat cu îndrăzneală în camera de pe stânga coridorului. Simplul fapt că fusese admis în casă ar fi fost suficient? Poate i s-ar fi cerut şi o altă parolă sau, în orice caz, o dovadă a identităţii. Era clar că portarul nu-i cunoştea pe toţi membrii bandei după înfăţişare, dar sus lucrurile puteau sta altfel. În general, se părea că norocul îl ajutase până acum, însă nu era indicat să forţeze coarda. Să intre în acea cameră ar fi fost un risc imens. Nu putea să se bazeze pe un rol nedefinit; mai devreme sau mai târziu avea să se trădeze şi atunci, doar dintr-o nesăbuinţă, toate şansele s-ar fi dus de râpă.</p>
               <p>         De jos se auziră din nou bătăile codificate. Hotărându-se, Tommy se strecură în nişă şi trase cu grijă draperia, astfel încât să-l ascundă complet vederii. În catifeaua veche erau câteva destrămături care îi dădeau posibilitatea să vadă bine dincolo de ea. Îşi făcu planul că de acolo putea urmări în voie evenimentele, iar apoi, dacă era cazul, se putea alătura şi el celorlalţi, modelându-şi comportarea după a noului sosit.</p>
               <p>         Omul care ajunsese în capul scărilor cu un pas uşor, furişat, îi era total necunoscut lui Tommy. Se vedea clar că aparţinea drojdiei societăţii.</p>
               <p>         Fruntea îngustă de gânganie, maxilarul de criminal, bestialitatea întregiisale înfăţişări erau ceva nou pentru Tommy, deşi era tipul de om pe care Scotland Yardul l-ar fi recunoscut dintr-o privire.</p>
               <p>         Omul trecu prin faţa nişei respirând greoi. Se opri în faţa uşii opuse şi repetă bătăile semnal. O voce dinăuntru spuse ceva, bărbatul deschise uşa şi intră în cameră, oferindu-i lui Tommy posibilitatea de a zări o clipă interiorul. Se gândi că trebuie să fi fost patru sau cinci persoane care stăteau în jurul unei mese mari care ocupa aproape tot spaţiul, însă atenţia îi fu reţinută de un bărbat înalt, ras în cap, cu o barbă scurtă, marinărească, ce stătea în capul mesei şi avea nişte hârtii în faţă. La intrarea noului venit îşi ridică privirea şi cu o corectă, dar curioasă pronunţie, care îi atrase atenţia lui Tommy, întrebă:</p>
               <p>         — Numărul tău, tovarăşe?</p>
               <p>         — Paisprezece, şefu' răspunse răguşit celălalt.</p>
               <p>         — Corect.</p>
               <p>         Uşa se închise din nou.</p>
               <p>         „Dacă ăsta nu-i hun, eu sunt olandez!” îşi spuse Tommy. Iar acţiunea se desfăşoară deosebit de bine pusă la punct… Aşa cum procedează ei întotdeauna. Noroc că nu m-am băgat. Aş fi spus un număr greşit şi aş fi dat de dracu. Mai bine rămân aici. Hopa, alte bătăi!”</p>
               <p>         Vizitatorul acesta se dovedi a fi un tip total diferit de cel precedent. Tommy recunoscu în el un membru al mişcării irlandeze „Sinn Fein”. Organizaţia domnului Brown era un concern de mare anvergură. Criminalul de drept comun, gentlemanul irlandez rasat, ştersul rus şi eficientul neamţ, maestrul de ceremonii! O adunătură cu adevărat ciudată şi sinistră! Cine era acest om care învârtea pe degete aceste curioase zale multicolore ale unui lanţ necunoscut?</p>
               <p>         Şi în cazul de faţă procedura fu aceeaşi. Ciocănitul ca semnal, întrebarea numărului şi răspunsul „corect”.</p>
               <p>         În uşa de jos, urmară două bătăi succesive. Primul bărbat îi era complet necunoscut lui Tommy. Îl catalogă ca fiind un funcţionar de oraş. Un om liniştit, cu figură de intelectual, îmbrăcat cam sărăcăcios. Al doilea aparţinea clasei muncitoare, iar chipul lui îi era vag familiar lui Tommy.</p>
               <p>         Trei minute mai târziu sosi un altul, un om cu o înfăţişare de conducător, elegant îmbrăcat şi evident de familie bună. Nici chipul acestuia nu-i era necunoscut tânărului din nişă, deşi pe moment, nu ştia de unde să-l ia.</p>
               <p>         După sosirea lui urmă o lungă aşteptare. De fapt, Tommy trase concluzia că adunarea era acum completă şi tocmai era pe punctul să se strecoare din ascunzătoarea sa, când un alt ciocănit îl făcu să se ascundă la loc.</p>
               <p>         Acest ultim sosit urcă scările atât de uşor încât ajunse în dreptul lui Tommy înainte ca tânărul să-şi fi dat seama de prezenţa lui.</p>
               <p>         Era un bărbat scund, foarte palid, cu un aer blând, aproape feminin. Pomeţii în formă de unghi îi trădau descendenţa slavă, altfel nu avea nimic care să-i indice naţionalitatea. În timp ce ajunse în dreptul nişei, întoarse uşurel capul. Ochii ciudat de strălucitori păreau să străpungă draperia. Lui Tommy îi veni greu să creadă că omul nu ştia că el era acolo şi se înfioră fără să vrea. Nu avea mai multă imaginaţie decât majoritatea tinerilor englezi, dar nu-şi putualunga impresia că omul acela emana o forţă ieşită din comun. Creatura îi reamintea de un şarpe veninos.</p>
               <p>         Un moment mai târziu, impresia i se adeveri. Noul sosit bătu la uşă la fel ca şi ceilalţi, însă primirea lui fu complet diferită. Bărbatul cu barbă se ridică în picioare şi toţi ceilalţi îi urmară exemplul. Neamţul înainta şi-i strânse mâna, bătând din călcâie.</p>
               <p>         — Suntem onoraţi, spuse el. Suntem extrem de onoraţi. Mi-a fost tare teamă că nu va fi posibil.</p>
               <p>         Celălalt răspunse cu un glas coborât, ce avea ceva şuierător în el.</p>
               <p>         — Au existat dificultăţi. Mă tem că a doua oară va fi imposibil, însă o întrunire e esenţială… Pentru a-mi defini politica. Nu pot face nimic fără… Domnul Brown. E aici?</p>
               <p>         Schimbarea din glasul neamţului fu notabilă în timp ce răspunse cu o uşoară ezitare:</p>
               <p>         — Am primit un mesaj. Îi este imposibil să se prezinte personal. Se opri, dând o ciudată impresie că lăsase fraza neterminată.</p>
               <p>         Un zâmbet foarte slab trecu peste faţa celuilalt. Privi circular chipurile tulburate ale celor din jur.</p>
               <p>         — Ah! Înţeleg. Am citit despre metodele lui. Lucrează din umbră şi nu se încrede în nimeni. Totuşi, nu-i exclus să fie printre noi, acum… Se uită din nou în jur, şi din nou acea expresie de teamă apăru pe feţele celor prezenţi. Fiecare părea să-şi privească vecinul cu neîncredere.</p>
               <p>         Rusul îşi mângâie bărbia.</p>
               <p>         — S-ar putea. Să începem.</p>
               <p>         Neamţul păru să-şi revină. Îi indică locul din capul mesei pe care îl ocupase până atunci. Rusul refuză, însă celălalt insistă.</p>
               <p>         — E locul cel mai potrivit pentru… Numărul Unu, spuse el. Poate vrea numărul paisprezece să închidă uşa?</p>
               <p>         În momentul următor Tommy se confruntă doar cu priveliştea panoului de lemn şi cu murmurul nedesluşit al vocilor de dincolo de el. Simţi că îl apucă neastâmpărul. Discuţia pe care o auzise îi stârnise curiozitatea. Simţi nevoia să afle şi mai mult, cu orice preţ.</p>
               <p>         De jos nu se auzea nici un zgomot şi era puţin probabil ca portarul să urce la etaj. După ce ascultă atent câteva clipe, scoase capul de după draperie şi privi în jur. Coridorul era pustiu. Tommy se aplecă şi îşi scoase pantofii, ieşi din nişă în vârful picioarelor, apoi, îngenunchind îşi lipi urechea de gaura cheii uşii din faţa lui. Spre marea lui supărare nu reuşi să audă mare lucru; câte un cuvânt ici şi colo, asta în cazul în care cineva ridica glasul, ceea ce nu făcea decât să-i aţâţe şi mai mult curiozitatea.</p>
               <p>         Mânerul uşii îl tenta grozav. L-ar fi putut apăsa atât de uşor şi imperceptibil astfel ca cei din cameră să nu observe nimic. Cu foarte mare grijă, hotărî că ar putea-o face. Foarte uşurel, o fracţiune de milimetru din când în când; apăsă pe mâner, ţinându-şi respiraţia de prea multă concentrare. Încă puţin… Şi încă puţin… Oare nu va mai termina niciodată? Ah! În sfârşit, reuşi s-o apese complet.</p>
               <p>         Rămase aşa câteva clipe, apoi inspiră adânc şi împinse uşurel spre interior. Uşa nu se clinti. Tommy era necăjit. Dacă trebuia să împingă mai cu forţă, aproape sigur ar scârţâi. Aşteptă până ce glasurile se ridicară puţin şi apoi încercă din nou. Nici de data asta nu se întâmplă nimic. Îşi mări forţa. Să fi fost nemernica asta de uşă înţepenită? În final, disperat, împinse cu toată puterea. Dar uşa rămase neclintită şi, în cele din urmă, adevărul i se revelă. Era fie încuiată, fie zăvorâtă pe dinăuntru.</p>
               <p>         Preţ de câteva clipe indignarea lui Tommy nu cunoscu limite.</p>
               <p>         — Blestemat lucru, îşi zise. Ce plasă ordinară!</p>
               <p>         Când se mai potoli, se pregăti să facă faţă situaţiei. Era clar că prima mişcare pe care o avea de făcut era să aducă mânerul în poziţia lui originală. Dacă i-ar fi dat drumul brusc, aproape sigur cei din încăpere ar fi observat, aşa că, cu aceeaşi infinită grijă şi crispare, urmă metoda de mai înainte. Totul decurse bine şi, oftând uşurat, tânărul se ridică în picioare. Tommy avea un gen de tenacitate ca de buldog care nu-l lăsa să cedeze prea uşor. Făcut pe moment şah-mat, era departe de a abandona lupta. Ţinea cu tot dinadinsul să afle ce se vorbea înăuntru. Cum primul plan eşuase, trebuia să găsească altul.</p>
               <p>         Se uită împrejur. Puţin mai înainte, pe stânga, era o altă uşă. Se strecură uşurel până la ea. Ascultă câteva clipe, apoi încercă clanţa. Aceasta se deschise şi Tommy intră.</p>
               <p>         Camera liberă era mobilată ca un dormitor. Ca de altfel totul în casă, mobila stătea gata să se prăbuşească în fărâme iar murdăria părea mai abundentă decât oriunde.</p>
               <p>         Însă ceea ce îl interesă pe Tommy era ceea ce sperase să găsească, şi anume, o uşă de comunicare între cele două camere, pe stânga, lângă fereastră. Închizând-o cu grijă pe cea din urma sa dinspre coridor, se îndreptă spre cealaltă şi o examină îndeaproape. Avea un zăvor tras. Zăvorul era grosolan şi se vedea că nu fusese folosit de multă vreme. Mişcându-l uşurel într-o parte şi-n alta, reuşi în cele din urmă să-l deschidă, fără să facă prea mult zgomot. Apoi repetă deja cunoscutele manevre cu mânerul uşii şi operaţiunea fu încununată de succes, de astă dată. Crăpă puţin uşa, atât cât să poată auzi ce se discuta dincolo. Pe partea cealaltă a uşii atârna o draperie de catifea care îl ascundea privirilor, însă era în stare să recunoască glasurile cu destul de multă acurateţe.</p>
               <p>         Vorbea irlandezul din mişcarea „Sinn Fein”. Glasul său puternic era de neconfundat.</p>
               <p>         — Toate sunt bune. Dar esenţialul e să avem bani mai mulţi. N-avem bani, n-avem rezultate!</p>
               <p>         O altă voce, pe care Tommy o bănui a fi a lui Boris, răspunse:</p>
               <p>         — Poţi garanta că vor fi rezultate?</p>
               <p>         — De azi într-o lună… Mai curând sau mai târziu, după cum doriţi, vă garantez că în Irlanda se va instaura un regim de teroare care va zgudui din temelii Imperiul Britanic.</p>
               <p>         Urmă o pauză, apoi se auzi o voce moale, sibilină a Numărului Unu.</p>
               <p>         — Bine! Vei avea banii. Boris, te vei ocupa de asta.</p>
               <p>         Boris puse o întrebare:</p>
               <p>         — Via americanii de origine irlandeză şi domnul Potter, ca de obicei?</p>
               <p>         — Cred că va fi în regulă, rosti un glas nou, cu o intonaţie transatlantică, deşi aş vrea să precizez că lucrurile sunt puţin mai complicate. Nu mai există simpatia de până acum, în schimb predispoziţia de a-i lăsa pe irlandezi să se ocupe de afacerile lor fără intervenţia americană.</p>
               <p>         Tommy şi-l imagină pe Boris ridicând din umeri în timp ce răspundea:</p>
               <p>         — Ce contează din moment ce banii sosesc din Statele Unite numai de formă?</p>
               <p>         — Marea dificultate e debarcarea muniţiilor, spuse irlandezul. Banii se transferă destul de uşor, mulţumită colegului nostru de faţă.</p>
               <p>         O altă voce, pe care Tommy şi-o imagină ca fiind a bărbatului înalt, cu alură de conducător, şi al cărui chip îi era vag cunoscut, spuse:</p>
               <p>         — Gândeşte-te ce-ar simţi cei din Belfast dacă te-ar auzi!</p>
               <p>         — Rămâne, deci, stabilit, rosti glasul sibilin. Acum, în problema creditului pentru un ziar englezesc… ai fixat detaliile în mod satisfăcător, Boris?</p>
               <p>         — Aşa cred.</p>
               <p>         — E bine. La nevoie, o dezminţire oficială din partea Moscovei va fi bine venită.</p>
               <p>         Urmă o pauză după care vocea limpede a neamţului sparse tăcerea:</p>
               <p>         — Sunt însărcinat de către… Domnul Brown, să vă prezint raportul privind fiecare sindicat. Al minerilor este cel mai satisfăcător. Pe cei din căile ferate trebuie să-i reţinem. S-ar putea să se ivească probleme cu Societatea inginerilor.</p>
               <p>         În tăcerea lungă ce se lăsă se putea auzi doar foşnetul hârtiilor şi câte un cuvânt de explicaţie al neamţului. Apoi Tommy auzi o uşoară tamburină a unor degete, în masă.</p>
               <p>         — Şi… Data, prietene? Întrebă Numărul Unu.</p>
               <p>         — 29.</p>
               <p>         Rusul păru să reflecteze.</p>
               <p>         — E cam devreme.</p>
               <p>         — Ştiu. Însă a fost stabilită de principalii lideri laburişti şi nu trebuie să pară că ne amestecăm prea mult. Trebuie lăsaţi să pară că întreaga acţiune le aparţine.</p>
               <p>         Rusul râse încetişor, ca şi cum s-ar fi amuzat.</p>
               <p>         — Da, da, spuse. Adevărat. Nu trebuie să bănuiască faptul că ne folosim de ei pentru scopurile noastre. Sunt oameni cinstiţi… Şi tocmai de asta sunt valoroşi pentru noi. E ciudat… Însă nu se poate face o revoluţie fără oameni cinstiţi. Instinctul gloatei e infailibil. Se opri, apoi repetă, ca şi cum fraza i-ar fi făcut plăcere: Fiecare revoluţie a avut oamenii ei cinstiţi. După aceea au fost repede eliminaţi.</p>
               <p>         În glasul său era o notă sinistră.</p>
               <p>         Neamţul reveni:</p>
               <p>         — Clymes trebuie să plece. E prea idealist. Numărul paisprezece va aveagrijă de asta.</p>
               <p>         Urmă un murmur înfundat.</p>
               <p>         — E în regulă, şefu. Apoi după câteva clipe: Dar, în cazul că voi fi arestat?</p>
               <p>         — Vei avea cel mai bun avocat care să te apere, răspunse, liniştit, neamţul. În orice caz, vei purta mănuşi imprimate cu amprentele unui binecunoscut spărgător. N-ai de ce să te temi.</p>
               <p>         — Nu, nu mă tem, şefu. Totul pentru cauză! Sângele va curge şiroaie pe străzi, cum se spune. Vorbea cu o plăcere macabră. Uneori mă gândesc la asta. La diamante şi perle rostogolindu-se în mocirlă pentru oricine vrea să le culeagă!</p>
               <p>         Tommy auzi hârşâitul unui scaun. Apoi, Numărul Unu luă iar cuvântul:</p>
               <p>         — Atunci, totu-i aranjat. Sunteţi siguri de succes?</p>
               <p>         — Eu… Cred că da. Însă neamţul vorbea mai puţin convingător ca de obicei.</p>
               <p>         Glasul Numărului Unu sună brusc periculos:</p>
               <p>         — Ce nu merge?</p>
               <p>         — Nimic, dar…</p>
               <p>         — Dar ce?</p>
               <p>         — Liderii laburişti. Fără ei, după cum spuneaţi, nu putem face nimic. Dacă ei nu declară grevă generală pe 29.</p>
               <p>         — De ce n-ar face-o?</p>
               <p>         — Pentru că sunt cinstiţi, aşa cum aţi spus. Şi, în ciuda tuturor eforturilor pe care le facem pentru a discredita guvernul în ochii lor, nu sunt sigur că nu li s-au făcut promisiuni secrete în care cred.</p>
               <p>         — Dar…</p>
               <p>         — Ştiu. Îl înjură neîncetat. Însă, în mare, opinia publică e de partea guvernului, iar ei vor ţine cont de asta.</p>
               <p>         Din nou degetele rusului tamburinară pe masă.</p>
               <p>         — La obiect, prietene. Mi s-a dat de înţeles că ar exista un document care ne poate asigura succesul.</p>
               <p>         — Aşa este. Dacă acest document ar fi pus în faţa liderilor, rezultatul ar fi imediat. L-ar da publicităţii prin radio în întreaga Anglie şi s-ar declara pentru revoluţie fără ezitare. Guvernul ar cădea complet şi definitiv.</p>
               <p>         — Şi atunci ce mai aşteptaţi?</p>
               <p>         — Documentul în sine, răspunse neamţul, brutal…</p>
               <p>         — Ah! Nu-i în posesia voastră? Dar ştii unde e?</p>
               <p>         — Nu.</p>
               <p>         — Există cineva care ştie?</p>
               <p>         — O singură persoană… Poate. Nici de asta nu suntem siguri.</p>
               <p>         — Cine e persoana?</p>
               <p>         — O fată.</p>
               <p>         Tommy îşi ţinu respiraţia.</p>
               <p>         — O fată? Glasul rusului era batjocoritor. Şi n-aţi făcut-o să vorbească? În Rusia avem metode să facem o fată să vorbească.</p>
               <p>         — Cazul ăsta e special, spuse neamţul ţâfnos.</p>
               <p>         — Cum… Special? Se opri, apoi continuă. Unde-i fata acum?</p>
               <p>         — Fata?</p>
               <p>         — Da.</p>
               <p>         — E…</p>
               <p>         Însă Tommy nu mai auzi restul. O lovitură năpraznică se abătu asupra capului său şi totul în jur se întunecă.</p>
            </div>
            <div type="div2" rend="P11">
               <head>         Capitolul IX. Tuppence se angajează ca servitoare.</head>
               <p>         Când Tommy porni în urmărirea celor doi bărbaţi, Tuppence făcu apel la întreaga ei stăpânire de sine ca să nu-l însoţească. Oricum, se reţinu cum putu, consolându-se cu gândul că raţionamentul ei fusese dictat de evenimente. Fără îndoială cei doi coborâseră de la al doilea etaj şi acel fir subţire numit „Rita” îi pusese o dată în plus pe „Tinerii Aventurieri” pe urmele lui Jane Finn.</p>
               <p>         Problema era ce să facă mai departe? Lui Tuppence nu-i plăcea să stea pe tânjeală. Tommy avea acum cu totul altceva de făcut, nu se putea baza pe el în chestiunea de faţă şi fata se simţi oarecum pierdută, îşi îndreptă paşii spre uşa de la intrarea holului clădirii. Holul era acum ocupat de un mic liftier care lustruia feroneria de alamă şi fluiera o melodie la modă cu multă vigoare şi cu o acurateţe destul de rezonabilă.</p>
               <p>         La ivirea lui Tuppence, ridică privirea. Fata avea un „vino-ncoace” nativ şi, în orice caz, se înţelegea cu băieţii mici. O undă de simpatie păru să se instaleze pe loc între cei doi. Fata gândi că un aliat în tabăra duşmană, cum se zice, nu era de dispreţuit.</p>
               <p>         — Ei, William, rosti ea zglobie, în cel mai tipic stil matinal din spital, strălucesc, strălucesc?</p>
               <p>         Băiatul zâmbi cu importanţă.</p>
               <p>         — Albert, domnişoară, o corectă el.</p>
               <p>         — Albert să fie, spuse Tuppence. Privi misterios de jur împrejurul holului. O făcu intenţionat mai insistent pentru ca Albert să observe. Se apropie de el şi coborî glasul: Am o vorbă cu tine, Albert.</p>
               <p>         Albert lăsă lustruitul şi rămase uşor cu gura căscată.</p>
               <p>         — Uite! Ştii ce-i asta? Cu un gest teatral, dădu la o parte pardesiul şi scoase la vedere o mică insignă emailată. Era extrem de puţin probabil ca Albert să aibă cea mai mică idee despre ce ar putea fi, (pentru planul lui Tuppence ar fi fost fatal), deoarece insigna în cauză era o invenţie a arhidiaconului pentru corpul de instrucţie local, la începutul războiului. Prezenţa ei în pardesiul lui Tuppence se datora faptului că, cu o zi sau două mai înainte, o folosise ca să-şi prindă câteva flori la rever, însă Tuppence avea ochiul ager şi observase colţul unui roman detectiv de trei penny ieşind din buzunarul lui Albert, iar imediata dilatare a ochilor lui îi dovedi că tactica ei fusese bună şi că peştele muşcase momeala.</p>
               <p>         — Forţele Detectivilor Americani! Şuieră ea.</p>
               <p>         Albert crezu.</p>
               <p>         — Doamne! Murmură estatic.</p>
               <p>         Tuppence dădu din cap cu un aer atotştiutor.</p>
               <p>         — Ştii pe cine urmăresc? Întrebă cu blândeţe.</p>
               <p>         Albert, cu ochii măriţi, întrebă fără suflare:</p>
               <p>         — Pe cineva de aici, de la vreunul din etaje?</p>
               <p>         Tuppence confirmă şi îşi ridică arătătorul.</p>
               <p>         — Nr. 20. Îşi spune Vandemeyer! Ha! Ha!</p>
               <p>         Mâna lui Albert alunecă spre buzunar.</p>
               <p>         — O escroacă? Întrebă repede.</p>
               <p>         — Escroacă? Se poate spune şi aşa. În America e numită Rita cea iute.</p>
               <p>         — Rita cea iute, repetă Albert ca în transă. Oh, e ca-n filme.</p>
               <p>         Era. Tuppence se socotea o mare cinefilă.</p>
               <p>         — Annie spunea mereu că e soi rău, continuă băiatul.</p>
               <p>         — Cine e Annie? Întrebă nedumerită Tuppence.</p>
               <p>         — Servitoarea casei. Pleacă azi. De multe ori mi-a spus: „Reţine cuvintele mele, Albert, nu m-ar mira dacă ar veni poliţia după ea în una din zilele astea”. Exact ca acum. Dar rămâi trăsnit când te uiţi la ea, nu-i aşa?</p>
               <p>         — E destul de frumoasă, admise Tuppence, neglijent. Îi e de folos în planurile ei, fi sigur. Apropo, poartă smaralde?</p>
               <p>         — Smaralde? Astea sunt pietre verzi, nu-i aşa?</p>
               <p>         Tuppence aprobă.</p>
               <p>         — De asta o urmărim. Îl ştii pe bătrânul Rysdale?</p>
               <p>         Albert scutură din cap.</p>
               <p>         — Peter B. Rysdale, regele petrolului?</p>
               <p>         — Mi se pare cumva cunoscut.</p>
               <p>         — Jucăriile lucitoare i-au aparţinut. Cea mai grozavă colecţie de smaralde din lume. Valorează milioane de dolari!</p>
               <p>         — Văleu! Rosti prostit Albert. Seamănă din ce în ce mai mult cu un film.</p>
               <p>         Tuppence zâmbi, mulţumită de efectul eforturilor sale.</p>
               <p>         — Încă n-avem dovada concretă. Însă o urmărim. Şi, făcu cu ochiul cu subînţeles, cred că de data asta n-o s-o mai şteargă cu comoara.</p>
               <p>         Albert emise o altă exclamaţie de încântare.</p>
               <p>         — Ţine minte, băiete, nu sufli o vorbă, rosti brusc Tuppence. Cred că n-ar trebui să-ţi explic, dar în Statele Unite ştim cum să recunoaştem, dintr-o privire, un tip deştept.</p>
               <p>         — Nu spun un cuvinţel, se grăbi să protesteze Albert. N-aş putea face şi eu ceva? Un pic de filaj, poate, sau ceva asemănător?</p>
               <p>         Tuppence se prefăcu că reflectează, apoi scutură din cap.</p>
               <p>         — Deocamdată nu, însă am să te ţin minte, fiule. Ce-i cu fata care zici că pleacă azi?</p>
               <p>         — Annie? O schimbare obişnuită, se spune. Dar Annie zice că servitoarele sunt în ziua de azi cineva, şi trebuie tratate cum se cuvine şi, după cum a bârfit-o, doamnei nu-i va fi prea uşor să găsească alta.</p>
               <p>         — Nu? Rosti Tuppence pe gânduri. Mă întreb…</p>
               <p>         În minte i se contură o idee. O rumegă câteva clipe, apoi îl bătu pe Albert pe umăr.</p>
               <p>         — Ascultă aici, fiule, mintea mea lucrează. Ce-ar fi dacă i-ai pomeni de o tânără verişoară, sau o prietenă de-a ta care ar putea ocupa locul vacant? Ai prins ideea?</p>
               <p>         — Ba bine că nu! Sări Albert. Lăsaţi pe mine, domnişoară şi am săaranjez totul la fix.</p>
               <p>         — Aşa flăcău mai zic şi eu! Îl lăudă Tuppence. Poţi să-i spui că tânăra e gata oricând. Să mă anunţi dacă totul e O. K. Voi fi primprejur mâine, la unsprezece.</p>
               <p>         — Unde să vă anunţ?</p>
               <p>         — Ritz, răspunse laconic Tuppence. Numele de Cowley.</p>
               <p>         Albert o privi cu invidie.</p>
               <p>         — Trebuie să fie o slujbă straşnică să fii detectiv.</p>
               <p>         — Sigur că este, aprobă Tuppence, mai ales când bătrânul Rysdale plăteşte nota. Dar nu fi necăjit, fiule. Dacă totul merge bine, ai să ajungi şi tu să-ţi faci ucenicia.</p>
               <p>         Cu promisiunea asta îşi luă rămas bun de la noul ei aliat şi ieşi grăbită din South Audley Mansions, încântată de felul în care lucrase în dimineaţa aceea.</p>
               <p>         Însă nu era timp de pierdut. Se duse direct la Ritz şi-i scrise câteva cuvinte domnului Carter. După ce le expedie, şi cum Tommy nu se întorsese încă, ceea ce nu o surprindea, porni într-o expediţie de cumpăraturi care, cu o pauză pentru un ceai asortat cu prăjituri, îi ocupă ziua până după şase, şi se întoarse frântă însă satisfăcută de achiziţiile ei. Începând cu un magazin de îmbrăcăminte ieftină şi trecând prin alte câteva de mâna a doua, îşi încheiase ziua la un coafor scump. Acum, în singurătatea camerei sale, admiră această din urmă ispravă. Cinci minute mai târziu zâmbea mulţumită imaginii din oglindă. Cu un dermatograf îşi întări linia sprâncenelor, fapt care, combinat cu blondul bogat al perucii o schimbau în aşa măsură încât era convinsă că nici dacă s-ar întâlni nas în nas cu Whittington, acesta n-ar recunoaşte-o. Dacă şi-ar pune în pantofi talonete ca s-o mai înalţe, şi bonetă şi şorţ, deghizarea ar fi şi mai grozavă. Din experienţa dobândită în spital ştia foarte bine că o infirmieră fără uniformă era aproape în mod frecvent nerecunoscută de pacienţii ei.</p>
               <p>         „Da”, rosti tare Tuppence, vorbind cu imaginea ei din oglindă, „vei reuşi”. Apoi îşi reluă înfăţişarea obişnuită.</p>
               <p>         Cina a fost solitară. Tuppence era cam mirată de neîntoarcerea lui Tommy. Julius, de asemenea, lipsea… Dar absenţa lui i se părea explicabilă. Activităţile sale multiple nu se limitau doar la Londra, iar apariţiile şi dispariţiile lui bruşte fuseseră acceptate de către „Tinerii Aventurieri” ca făcând parte din munca lui de zi cu zi. N-ar fi fost de mirare să fi plecat la Constantinopole, dacă i s-ar fi spus că acolo se găsea verişoara lui. Energicul tânăr reuşise să le facă viaţa imposibilă unora de la Scotland Yard, iar telefonistele de la Amiralitate se îngrozeau când auzeau de-acum cunoscutul „Alo”. În doar trei ore întorsese pe dos prefectura din Paris şi revenise cu ideea inspirată probabil de un funcţionar francez istovit că adevăratul indiciu al dezlegării misterului trebuia căutat în Irlanda.</p>
               <p>         „Cred că a şi pornit într-acolo”, gândi Tuppence. „Foarte bine, numai că eu mă plictisesc! Sunt plină de veşti şi n-am cui să i le spun! Şi Tommy ăsta putea să telefoneze! Mă întreb unde e. Oricum, n-a putut &lt;pierde trenul&gt;, cumse spune. Asta îmi aminteşte…” Şi domnişoara Cowley se adânci în meditaţie şi îl evocă pe micul liftier.</p>
               <p>         Zece minute mai târziu, tânăra doamnă stătea cuibărită confortabil pe pat, fumând şi citind cu atenţie aventurile lui „Garnaby Williams, băiatul detectiv”, pe care, alături de câteva romane poliţiste de trei penny, tocmai îl achiziţionase. Gândea, şi pe bună dreptate că, înainte de a da din nou ochii cu Albert, n-ar fi fost rău să se înarmeze cu o doză suplimentară de culoare locală.</p>
               <p>         Dimineaţă primi un bilet de la domnul Carter: „Dragă domnişoară Tuppence, Ai avut un start splendid şi te felicit. Cred, totuşi, că trebuie să-ţi atrag din nou atenţia asupra riscurilor pe care ţi le asumi, mai ales dacă eşti hotărâtă să urmezi calea pe care mi-ai indicat-o. Oamenii aceştia sunt extrem de disperaţi şi incapabili de orice îndurare sau milă. Mă gândesc că, probabil, ai subestimat pericolul şi, de aceea, ţin să te avertizez din nou că nu-ţi pot promite nici un fel de protecţie. Ne-ai furnizat informaţii preţioase şi, dacă vrei să te retragi, nimeni nu o să te condamne. Oricum, studiază bine problema înainte de a lua o decizie.</p>
               <p>         Dacă, în ciuda avertizării mele, te vei hotărî să mergi înainte, vei găsi lucrurile bine puse la punct. Vei susţine că ai lucrat doi ani la domnişoara Dufferin, Vicariatul Llanelly, de la care doamna Vandemeyer poate cere referinţe.</p>
               <p>         Îmi permiţi unul sau două sfaturi? Ţine-te cât mai aproape de adevăr… Asta micşorează pericolul „scăpărilor”. Îţi sugerez să te prezinţi ca ce eşti de fapt, o fostă infirmieră voluntară, care şi-a ales meseria de a servi în casă. În prezent există multe asemenea fete. Asta va explica anumite exprimări sau comportări care altfel ar putea trezi bănuieli.</p>
               <p>         Orice vei decide, îţi urez succes.</p>
               <p>         Al dumitale prieten, Dl. CARTER”</p>
               <p>         Însufleţirea lui Tuppence spori vertiginos. Atenţionările domnului Carter trecură pe lângă ea, nebăgate în seamă. Tânăra doamnă avea prea mare încredere în ea însăşi ca să catadicsească să ţină cont de ele.</p>
               <p>         Cu o anumită reţinere, abandonă partitura interesantă pe care şi-o pregătise. Deşi nu avea îndoieli în ceea ce privea talentul ei de a juca un rol chiar şi necunoscut, avea totuşi prea mult bun simţ ca să nu vadă forţa argumentelor domnului Carter.</p>
               <p>         Încă nu primise nici un mesaj de la Tommy, însă poşta de dimineaţă aduse o carte poştală oarecum murdară cu cuvintele „E O. K.” mâzgălite pe ea.</p>
               <p>         La 10:30 examină cu mândrie un geamantan din cositor ce conţinea noile ei achiziţii. Era artistic lucrat. Roşind puţin, telefonă să-i fie trimis un taxi. Călători până la Paddington şi lăsă geamantanul la bagaje de mână. Apoi apăru cu o geantă de mână şi intră în toaleta doamnelor. După alte zece minute, o Tuppence metamorfozată ieşea cuminte din gară şi se urca într-un autobuz.</p>
               <p>         Era puţin trecut de unsprezece când Tuppence intră în holul de la South Audley Mansions. Albert era în aşteptare, îndeplinindu-şi îndatoririle într-un mod cam aiurit. Nu o recunoscu imediat pe Tuppence. Când îşi dădu seama, admiraţia sa crescu.</p>
               <p>         — Al naibii să fiu dacă v-am cunoscut! Ţinuta asta m-a zăpăcit.</p>
               <p>         — Mă bucur că-ţi place, răspunse Tuppence, modestă. Apropo, sunt sau nu verişoara ta?</p>
               <p>         — Oh, şi glasul dumneavoastră! Strigă încântat băiatul. E englezesc get-beget! Nu, am spus că un prieten de-al meu ştie o fată. Annie n-a fost deloc încântată. A rămas până azi… Din obligaţie, zice ea, dar realitatea e că vrea să vă îndepărteze de aici.</p>
               <p>         — Drăguţă fată, spuse Tuppence.</p>
               <p>         Albert nu sesiză ironia.</p>
               <p>         — Are stil şi nu-şi risipeşte arginţii… Dar pe cuvântul meu, nu ştie să se stăpânească. Vreţi să urcaţi acum, domnişoară? Intraţi în lift. Numărul 20 aţi spus? Şi făcu cu ochiul.</p>
               <p>         Tuppence îl strivi sub o privire aspră şi păşi în lift.</p>
               <p>         În timp ce suna la nr. 20, Tuppence era conştientă că ochii lui Albert coborau încetişor la nivelul gleznelor.</p>
               <p>         O femeie tânără, dichisită, deschise uşa.</p>
               <p>         — Am venit pentru post, spuse Tuppence.</p>
               <p>         — E un loc nenorocit, rosti fără ezitare tânăra femeie. Obişnuita pisică bătrână… Căreia nimic nu-i convine. M-a acuzat că am umblat la scrisorile ei. Pe mine! Plicul nu era în întregime lipit, asta-i tot. Niciodată nu e nimic în coşul de hârtii… Arde tot. E o femeie rea, asta e. Haine scumpe, dar n-are clasă. Bucătăreasa ştie ceva despre ea… Dar nu spune… Îi e frică de moarte de ea. Şi-i bănuitoare! Dacă te vede vorbind cu cineva, imediat vine peste tine. Pot să-ţi spun…</p>
               <p>         Însă ce-ar fi putut mărturisi Annie mai mult, Tuppence n-avea să afle niciodată, căci, în acel moment, o voce limpede, cu o specifică notă metalică, strigă:</p>
               <p>         — Annie!</p>
               <p>         Tânăra femeie tresări ca lovită.</p>
               <p>         — Da, doamnă.</p>
               <p>         — Cu cine vorbeşti?</p>
               <p>         — E o tânără care întreabă de post, doamnă.</p>
               <p>         — Atunci, adu-o aici, imediat.</p>
               <p>         — Da, doamnă.</p>
               <p>         Tuppence fu îndrumată spre o cameră pe partea dreaptă a coridorului lung. O femeie stătea lângă cămin. Nu mai era la prima tinereţe, iar frumuseţea de netăgăduit pe care o poseda era aspră şi un pic vulgară. În tinereţe trebuie să fi fost orbitoare. Părul auriu, datorat şi unui uşor ajutor al vopselei, stătea strâns într-un coc la ceafă, ochii, de un albastru electric fascinant, păreau să posede puterea de a pătrunde în adâncul sufletului oricărei persoane pe care o privea. Trupul ei elegant era înfăşurat într-o minunată rochie de casă indigo. Şi totuşi, în ciuda graţiei ei învăluitoare şi a frumuseţii aproape eterice a chipului său, simţeai instinctiv prezenţa unui „ceva” puternic şi ameninţător, un fel de duritate metalică ce-şi găsea expresia în tonul vocii sale şi-n privirea sfredelitoare a ochilor ei.</p>
               <p>         Pentru prima dată lui Tuppence îi era frică. Nu-i fusese frică de Whittington, însă femeia aceasta era diferită. Ca fascinată, urmări linia crudă a gurii roşii, curbate, şi din nou se simţi cuprinsă de panică. Obişnuita-i stăpânire de sine o părăsi. Îşi dădu vag seama că a o păcăli pe această femeie nu era acelaşi lucru cu a-l păcăli pe Whittington. În minte îi veniră avertizările domnului Carter. Într-adevăr aici nu se putea aştepta la îndurare.</p>
               <p>         Învingând acel instinct de panică ce o îndemna s-o ia la sănătoasa fără întârziere, Tuppence susţinu privirea doamnei cu fermitate şi respect.</p>
               <p>         Ca şi cum prima scrutare fusese satisfăcătoare, doamna Vandemeyer îi arătă un scaun.</p>
               <p>         — Poţi să stai jos. Cum ai auzit că am nevoie de servitoare?</p>
               <p>         — Printr-un prieten care îl cunoaşte pe liftierul de aici. El s-a gândit că locul mi s-ar potrivi.</p>
               <p>         Din nou privirea sfredelitoare o străpunse:</p>
               <p>         — Vorbeşti ca o fată cu educaţie?</p>
               <p>         Cu destulă abilitate, Tuppence îşi expuse imaginara carieră conform indicaţiilor domnului Carter. În timp ce vorbea, i se păru că atitudinea încordată a doamnei Vandemeyer începuse să se relaxeze.</p>
               <p>         — Înţeleg, spuse ea în cele din urmă. Există cineva de la care aş putea obţine referinţe?</p>
               <p>         — Ultima dată am servit în casa domnişoarei Dufferin, Vicariatul Llanelly. Am stat la ea doi ani.</p>
               <p>         — Şi presupun că, după aceea, ai venit la Londra ca să câştigi mai mult, nu? Bine, asta nu-i o problemă pentru mine. Îţi voi da 50. 60 de lire… Oricât vrei. Poţi să începi deîndată?</p>
               <p>         — Da, doamnă. De azi, dacă doriţi. Bagajul meu e la Paddington.</p>
               <p>         — Mergi, deci, şi adu-l cu un taxi. Aici ai o slujbă uşoară. Majoritatea timpului sunt plecată. Apropo, cum te cheamă?</p>
               <p>         — Prudence Cooper, doamnă.</p>
               <p>         — Foarte bine, Prudence. Mergi şi adu-ţi bagajul. N-am să fiu acasă la ora prânzului. Bucătăreasa îţi va arăta totul.</p>
               <p>         — Mulţumesc, doamnă.</p>
               <p>         Tuppence ieşi. Annie cea dichisită nu-şi făcu apariţia. În holul de jos, un impunător majordom îl trimisese pe Albert la subsol. Tuppence nici măcar nu se uită la el, în timp ce păşea moale spre uşă.</p>
               <p>         Aventura începuse, însă nu mai simţea acelaşi elan ca de dimineaţă. Îi trecu prin minte că, dacă acea necunoscută Jane Finn încăpuse pe mâna doamnei Vandemeyer, avea de tras din greu cu ea.</p>
            </div>
            <div type="div2" rend="P11">
               <head>         Capitolul X. Intră în scenă sir James Peel Edgerton.</head>
               <p>         În noile ei îndatoriri, Tuppence nu comise nici o stângăcie. Fetele arhidiaconului erau bine instruite în treburile gospodăreşti. De asemenea, erau experte în instruirea „fetelor nepricepute”, rezultatul inevitabil fiind că acele fete plecau în altă parte unde îşi aplicau noile cunoştinţe de o aşa manieră încât primeau o mult mai substanţială remuneraţie decât permitea punga săracă a arhidiaconului.</p>
               <p>         De aceea, lui Tuppence nu-i era deloc teamă că s-ar putea dovedi nefolositoare. Bucătăreasa doamnei Vandemeyer o nedumerea. Părea limpede că era terifiată de moarte de stăpâna sa. Fata se gândi că, probabil, cealaltă o avea cu ceva la mână. În rest, gătea excelent, după cum constată Tuppence în seara aceea. Doamna Vandemeyer aştepta un oaspete la cină şi, drept urmare, Tuppence aşternu o minunată masă lăcuită pentru două persoane. În sinea ei, se simţea uşor îngrijorată în privinţa vizitatorului. Era foarte posibil să fie chiar Whittington. Deşi în mod sigur n-ar fi recunoscut-o, totuşi, i-ar fi plăcut mai mult ca oaspetele să fie altcineva. Oricum, nu putea face nimic decât să spere că totul va ieşi bine.</p>
               <p>         La câteva minute după opt, se auzi soneria la uşa din faţă şi Tuppence se duse să deschidă, tremurând uşor. Spre marea ei uşurare, vizitatorul era al doilea dintre cei doi bărbaţi în urmărirea cărora îl trimisese pe Tommy.</p>
               <p>         Se prezentă: Contele Stepanov. Tuppence îl anunţă, şi doamna Vandemeyer se ridică de pe divan cu o exclamaţie de plăcere.</p>
               <p>         — Sunt încântată să vă văd, Boris Ivanovici, spuse ea.</p>
               <p>         — Plăcerea e de partea mea, doamnă! Bărbatul se aplecă asupra mâinii ei.</p>
               <p>         Tuppence se întoarse la bucătărie.</p>
               <p>         — Contele Stepanov, sau cam aşa ceva, spuse ea şi arboră un aer sincer de curiozitate: Cine e?</p>
               <p>         — Cred că un gentleman rus.</p>
               <p>         — Vine des aici?</p>
               <p>         — Din când în când. De ce vrei să ştii?</p>
               <p>         — Mă gândeam că s-ar potrivi cu coniţa, atâta tot, explică fata şi adăugă cu un aer ofensat: Cum ştii să repezi omu?!</p>
               <p>         — Sunt îngrijorată din cauza sufleului, se dezvinovăţi cealaltă.</p>
               <p>         — Ştii tu ceva, îşi zise în gând Tuppence, dar cu glas tare rosti doar: Să încep să servesc? Sunt gata!</p>
               <p>         În timp ce servea la masă, Tuppence asculta cu atenţie tot ce se vorbea. Îşi amintea că în urmărirea sa şi a lui Whittington pornise Tommy când îl văzuse ultima oară. Deşi nu-i prea venea s-o recunoască, începu să fie neliniştită în privinţa soartei partenerului său. Unde era? De ce nu-i trimisese măcar un cuvânt? Înainte de a pleca de la Ritz, aranjase ca toate scrisorile sau mesajele ce ar fi sosit pe numele ei să fie trimise la o mică librărie dinapropiere, unde Albert se ducea frecvent. E drept că se despărţise de Tommy doar cu o dimineaţă în urmă, de aceea se gândi că neliniştea ei era absurdă. Şi totuşi, era ciudat că nu-i trimisese nici un semn.</p>
               <p>         Atât cât putea auzi, conversaţia nu conţinea nici un indiciu. Boris şi doamna Vandemeyer abordau subiecte fără interes; piesele pe care le văzuseră, noile dansuri şi ultimele cancanuri din înalta societate. După cină se retraseră într-un mic budoar unde doamna Vandemeyer, întinsă pe divan, arăta mai frumoasă ca niciodată. Tuppence aduse cafeaua şi lichiorurile şi se retrase discret. În timp ce ieşea, îl auzi pe Boris spunând:</p>
               <p>         — E nouă, nu-i aşa?</p>
               <p>         — A venit azi. Cealaltă era o ticăloasă. Fata asta pare în regulă. Serveşte bine.</p>
               <p>         Tuppence mai întârzie în spatele uşii pe care intenţionat o lăsase uşor crăpată, şi-l auzi pe Boris:</p>
               <p>         — Presupun că e foarte sigură?</p>
               <p>         — Zău, Boris, eşti absurd de suspicios. Cred că e verişoara portarului, sau ceva de genul ăsta. Şi oricum, nimeni nici nu visează măcar că aş avea vreo legătură cu… Prietenul nostru comun, domnul Brown.</p>
               <p>         — Pentru numele lui Dumnezeu, ai grijă, Rita. Uşa aceea nu e închisă.</p>
               <p>         — Ei bine, închide-o, atunci, râse femeia.</p>
               <p>         Tuppence o şterse iute din loc.</p>
               <p>         Nu îndrăzni să absenteze mai mult decât era normal de la bucătărie, dar spălă vasele şi curăţă totul cu o repeziciune deprinsă din experienţa ei din spital. Apoi se strecură din nou uşurel spre uşa budoarului. Bucătăreasa, mai liniştită, era încă ocupată cu gătitul şi, dacă i-ar fi observat lipsa, nu putea decât să presupună că se dusese să facă paturile.</p>
               <p>         Vai! Discuţia dinăuntru se purta pe un ton mult prea scăzut ca să poată auzi ceva. Nu îndrăznea să întredeschidă uşa, oricât de uşor. Doamna Vandemeyer stătea cu faţa la uşă şi Tuppence avea un respect deosebit pentru spiritul de observaţie al ochilor ei de linx.</p>
               <p>         Cu toate acestea, era extrem de curioasă să afle ce se petrecea înăuntru. Dacă nu s-ar fi ivit ceva neprevăzut, ar fi fost posibil să afle veşti despre Tommy. Câteva clipe reflectă cu disperare, apoi chipul i se lumină. Porni încetişor pe coridor spre dormitorul doamnei Vandemeyer care avea un glasvand ce ţinea cât toată lungimea balconului etajului. Se strecură repede prin el, şi, fără să facă nici cel mai mic zgomot, ajunse la fereastra budoarului. Exact cum îşi imaginase, aceasta era puţin deschisă, iar vocile din interior se auzeau cu claritate.</p>
               <p>         Tuppence ascultă cu atenţie, dar nimic din ce se vorbea nu avea vreo legătură cu Tommy. Cei doi păreau să aibă o divergenţă privind un anumit subiect, şi, în cele din urmă, rusul rosti cu amărăciune.</p>
               <p>         — Cu nesăbuinţa ta continuă vei sfârşi prin a ne duce de râpă.</p>
               <p>         — Ha! Râse femeia. Naturaleţea e cel mai bun mijloc de a îndepărta bănuielile. Îţi vei da seama de asta în una din zilele următoare… Poate mai curând decât crezi!</p>
               <p>         — Între timp, umbli peste tot cu Peel Edgerton. Nu numai că este, poate cel mai celebru K. C.1 din Anglia, dar principalul său hobby e criminalistica! E o nebunie!</p>
               <p>         — Ştiu că elocinţa lui a salvat nenumăraţi oameni de la spânzurătoare, spuse, cu calm, doamna Vandemeyer. Ce-i cu asta? S-ar putea ca într-o zi să am eu însămi nevoie de ajutorul lui în această direcţie. Dacă ar fi aşa, ce noroc să ai un astfel de prieten la proces… Sau, poate ar fi mai nimerit să spun în proces. Boris se ridică şi începu să umble de colo-colo. Era foarte agitat.</p>
               <p>         — Eşti o femeie deşteaptă, Rita; dar, în acelaşi timp, eşti o proastă! Ascultă-mă pe mine şi dă-l încolo pe Peel Edgerton.</p>
               <p>         — Nu vreau.</p>
               <p>         — Refuzi? Vocea rusului suna ameninţător.</p>
               <p>         — Da.</p>
               <p>         — Atunci, pentru Dumnezeu, mârâi el, vom vedea…</p>
               <p>         Însă doamna Vandemeyer se ridică în picioare, cu ochii fulgerând.</p>
               <p>         — Uiţi, Boris, spuse ea, că nu dau nimănui socoteală. Singurul de la care primesc ordine e… domnul Brown.</p>
               <p>         Celălalt îşi înălţă braţele cu disperare.</p>
               <p>         — Eşti imposibilă, bombăni. Imposibilă! Deja poate fi prea târziu. Se spune că Peel Edgerton miroase criminalii! De unde putem şti noi ce se află în spatele acestui brusc interes al lui pentru tine? Poate i-ai stârnit chiar acum bănuielile. El ghiceşte…</p>
               <p>         Doamna Vandemeyer îl privi dispreţuitoare.</p>
               <p>         — Linişteşte-te, dragul meu Boris. Nu bănuieşte nimic. De obicei eşti cavaler, însă acum se pare că ai uitat că sunt considerată o femeie frumoasă. Te asigur că ăsta e singurul lucru care îl interesează pe Peel Edgerton.</p>
               <p>         Boris dădu din cap cu îndoială.</p>
               <p>         — A studiat criminalistica, precum nimeni altul în regatul ăsta. Îţi imaginezi că ai să-l poţi duce de nas?</p>
               <p>         Ochii doamnei Vandemeyer se îngustară.</p>
               <p>         — Dacă e precum spui… M-ar amuza să încerc.</p>
               <p>         — Doamne, Rita…</p>
               <p>         — În plus, adăugă doamna Vandemeyer, este extrem de bogat. Iar eu nu sunt una din aceia care dispreţuiesc banii. „Urmările războiului”, ştii Boris!</p>
               <p>         — Bani, bani! Ăsta e pericolul cu tine, Rita. Cred că ţi-ai vinde şi sufletul pentru bani. Cred… Se opri, apoi spuse cu o voce joasă, sinistră. Uneori mă gândesc că ne-ai vinde… Şi pe noi!</p>
               <p>         Doamna Vandemeyer zâmbi şi ridică din umeri.</p>
               <p>         — În orice caz, preţul ar trebui să fie enorm, răspunse cu nonşalanţă. Un astfel de preţ nu ar fi la îndemâna oricui, ci doar a unui milionar.</p>
               <p>         — Ah! Pufni rusul. Vezi, am avut dreptate!</p>
               <p>         — Dragul meu Boris, tu nu ştii de glumă?</p>
               <p>         — A fost o glumă?</p>
               <p>         — Bine-nţeles.</p>
               <p>         — În cazul ăsta, tot ce pot să spun e că ai o idee aparte despre umor,draga mea Rita.</p>
               <p>         Doamna Vandemeyer surâse.</p>
               <p>         — Să nu ne certăm, Boris. Sună să ne mai aducă nişte băuturi.</p>
               <p>         Tuppence bătu urgent în retragere. Se opri atât cât să se privească în oglinda mare a doamnei Vandemeyer, să vadă dacă ţinuta sa era în regulă. Apoi, răspunse prompt la apelul soneriei.</p>
               <p>         Discuţia pe care o auzise, deşi interesantă în ceea ce privea complicitatea de netăgăduit dintre Rita şi Boris, nu aducea cine ştie ce lumină în preocupările ei. Numele lui Jane Finn nici măcar nu fusese menţionat.</p>
               <p>         În dimineaţa următoare, din puţinele cuvinte schimbate cu Albert, află că la librărie nu sosise nimic pentru ea. Părea incredibil ca Tommy, în cazul în care lucrurile ar fi decurs normal, să nu-i trimită nici o veste. Simţea cum o mână de gheaţă îi cuprinde inima… Presupunând… Îşi alungă temerile. Îngrijorarea nu era bună la nimic. Ocazia îi fu oferită de însăşi doamna Vandemeyer.</p>
               <p>         — Care e ziua ta liberă, Prudence?</p>
               <p>         — De obicei, vinerea, doamnă.</p>
               <p>         Doamna Vandemeyer înălţă din sprâncene.</p>
               <p>         — Dar azi e vineri! Însă nu prea cred că ai vrea să ieşi, din moment ce ai început abia ieri.</p>
               <p>         — Tocmai mă gândeam să vă rog, dacă s-ar putea…</p>
               <p>         Doamna Vandemeyer o privi ceva mai lung, apoi zâmbi:</p>
               <p>         — Aş vrea să te poată auzi contele Stepanov. A făcut o remarcă în legătură cu tine, seara trecută. Zâmbetul de pisică i se lărgi. Cererea ta este… Foarte tipică. Sunt mulţumită. Nu înţelegi toate astea… Dar poţi să ieşi azi. Oricum, mi-e indiferent, căci nu voi fi acasă la cină.</p>
               <p>         — Mulţumesc, doamnă.</p>
               <p>         Scăpată de prezenţa celeilalte, Tuppence simţi o senzaţie de uşurare. O dată în plus, trebui să recunoască în sinea ei că-i era frică, o frică îngrozitoare, de femeia frumoasă cu ochi cruzi.</p>
               <p>         Aproape când să termine de frecat argintăria, Tuppence auzi soneria de la intrare şi se duse să deschidă. De data asta nu era nici Whittington, nici Boris, ci un bărbat cu o înfăţişare izbitoare.</p>
               <p>         Deşi cu puţin mai înalt decât statura medie, îţi făcea impresia unui om impunător. Chipul său, proaspăt bărbierit şi extrem de mobil, avea o expresie de putere şi forţă cu totul ieşite din comun. Întreaga sa făptură radia magnetism.</p>
               <p>         Un moment, Tuppence nu ştiu dacă să-l ia drept actor sau avocat, însă nehotărârea îi fu spulberată când bărbatul se prezentă ca fiind sir James Peel Edgerton.</p>
               <p>         Îl privi cu un interes renăscut. Acesta era, deci, faimosul KC. al cărui nume era cunoscut în întreaga Anglie! Auzise spunându-se că, într-o zi, putea să ajungă prim ministru. Se ştia că refuzase postul în favoarea profesiei sale, preferând să rămână un simplu membru al constituantei scoţiene.</p>
               <p>         Tuppence se întoarse gânditoare la cămara ei. Marele om o impresionase.</p>
               <p>         Înţelegea neliniştea lui Boris. Peel Edgerton nu era tipul de om pe care să-l poţi înşela uşor.</p>
               <p>         După un sfert de oră se auzi clopoţelul şi Tuppence reapăru în hol ca să-l conducă pe oaspete. În timp ce-i întindea pălăria şi bastonul, după ce bărbatul o învăluise într-o privire pătrunzătoare, era conştientă că ochii lui îi străpunseseră gândurile. Când îi deschise uşa şi se dădu într-o parte ca să-i facă loc să treacă, el se opri în prag.</p>
               <p>         — N-ai să mai faci mult treaba asta, nu?</p>
               <p>         Tuppence ridică ochii, uluită. În ochii lui se puteau citi blândeţe şi ceva cu mult mai greu de explicat.</p>
               <p>         Bărbatul dădu din cap, ca şi cum ea i-ar fi răspuns.</p>
               <p>         — Presupun că te-ai săturat de spital şi de toate astea?</p>
               <p>         — Doamna Vandemeyer v-a spus-o? Întrebă, bănuitoare, Tuppence.</p>
               <p>         — Nu, copilă. Privirea ta mi-a spus-o. Îţi place aici?</p>
               <p>         — Foarte mult, mulţumesc, domnule.</p>
               <p>         — Ah, dar în ziua de azi sunt o mulţime de slujbe bune. Iar o schimbare nu prinde rău, uneori.</p>
               <p>         — Vreţi să spuneţi… Începu Tuppence.</p>
               <p>         Dar sir James se afla deja în capul scărilor. Se uită în urmă cu privirea sa blândă şi isteaţă.</p>
               <p>         — Doar o părere, spuse el, atâta tot.</p>
               <p>         Tuppence se întoarse în cămară mai gânditoare ca oricând.</p>
            </div>
            <div type="div2" rend="P11">
               <head>         Capitolul XI. Julius relatează o întâmplare.</head>
               <p>         Tuppence, îmbrăcată corespunzător, ieşi în „după-amiaza ei liberă”. Albert lipsea pe moment, dar se duse singură la librărie să se convingă cu ochii săi că nu sosise nimic. Odată rezolvat acest punct, se îndreptă spre Ritz. La întrebarea ei, i se răspunse că Tommy încă nu apăruse. Acesta era răspunsul la care se aştepta, însă mai avea o speranţă. Se hotărî să apeleze la domnul Carter, spunându-i când şi unde pornise Tommy în urmărire şi cerându-i să facă ceva pentru a-i da de urmă. Perspectiva ajutorului lui îi revigoră starea de spirit lamentabilă, apoi întrebă de Julius Hersheimmer. I se răspunse că se întorsese de o jumătate de oră, dar că plecase imediat.</p>
               <p>         Tuppence se însufleţi şi mai tare. Din întâlnirea cu Julius ar fi ieşit ceva. Poate că el ar găsi un plan ca să afle ce se întâmplase cu Tommy. Scrise biletul pentru domnul Carter în camera de zi a lui Julius şi, tocmai trecea adresa pe plic, când uşa se deschise cu zgomot.</p>
               <p>         — Ce dracu… Începu Julius, dar se opri brusc. Scuză-mă, domnişoară Tuppence. Tâmpiţii ăştia de jos, de la recepţie, ar fi trebuit să-mi spună că Beresford n-a mai fost pe-aici… Că n-a fost văzut de miercuri. Aşa e?</p>
               <p>         Tuppence dădu din cap.</p>
               <p>         — Nu ştii unde e? Întrebă încet Tuppence.</p>
               <p>         — Eu? De unde să ştiu? N-am primit nici un cuvânt de la el, deşi i-am telegrafiat ieri-dimineaţă.</p>
               <p>         — Cred că telegrama e la recepţie, nedesfăcută.</p>
               <p>         — Dar unde e el?</p>
               <p>         — Nu ştiu. Speram să ştii tu.</p>
               <p>         — Ţi-am spus că n-am mai primit nici un afurisit de cuvânt de la el, de când ne-am despărţit miercuri, la gară.</p>
               <p>         — Ce gară?</p>
               <p>         — Waterloo. Pe şoseaua de sud-vest a Londrei voastre.</p>
               <p>         — Waterloo? Se încruntă Tuppence.</p>
               <p>         — Păi da. Nu ţi-a spus?</p>
               <p>         — Nici eu nu l-am văzut, răspunse Tuppence, neliniştită. Continuă cu Waterloo. Ce căutaţi acolo?</p>
               <p>         — M-a sunat el. Mi-a spus să o iau din loc repede. Susţinea că urmăreşte doi escroci.</p>
               <p>         — Oh! Spuse Tuppence, cu ochii mari. Înţeleg. Continuă!</p>
               <p>         — Am plecat imediat într-acolo. Beresford mă aştepta. Mi-a indicat escrocii. Cel solid era al meu, tipul pe care l-ai dus tu de nas. Tommy mi-a strecurat biletul în mână şi mi-a spus să-l urmăresc. El urma să-l ia în primire pe celălalt. Julius se opri. Eram sigur că ştii toate astea.</p>
               <p>         — Julius, spuse Tuppence cu fermitate, încetează să mai umbli de colo-colo. Mă enervează. Stai în fotoliul ăla şi povesteşte-mi întreaga afacere, cu cât mai puţine divagaţii posibile.</p>
               <p>         Domnul Hersheimmer se supuse.</p>
               <p>         — Sigur, cu ce să încep?</p>
               <p>         — De acolo de unde ai rămas. La Waterloo.</p>
               <p>         — Ei bine, începu Julius, m-am urcat într-unul din drăguţele voastre compartimente demodate, la clasa întâi. Trenul tocmai pornise. Primul lucru cu care am venit în contact a fost un conductor, care m-a înştiinţat foarte politicos că nu mă aflu în vagonul fumătorilor. I-am dat o jumătate de dolar şi s-a aranjat. Am făcut o scurtă incursiune în lungul culoarului. Whittington era acolo. Când am văzut bestia, cu faţa lui grasă şi lucioasă, m-am gândit la biata micuţă Jane captivă în ghearele lui şi mi-a venit să înnebunesc de furie că nu aveam un pistol la mine. L-aş fi găurit niţel.</p>
               <p>         Am ajuns cu bine la Bournemouth. Whittington luă un taxi şi dădu adresa unui hotel. Am făcut la fel şi am ajuns la trei minute după el. El închirie o cameră, eu la fel. Până aici totul a mers strună. Nu avea nici cea mai vagă idee că era urmărit. Ei bine, se instală în holul hotelului răsfoind ziare şi tot aşa, până veni ora mesei. Nu se grăbea deloc.</p>
               <p>         Începusem să cred că totul nu era altceva decât o excursie pe care o făcea pentru sănătatea sa, însă mi-am amintit că nu se schimbase pentru cină, aşa cum s-ar fi cuvenit la acel hotel de mâna întâi, prin urmare, era foarte posibil să fi venit într-adevăr pentru o afacere.</p>
               <p>         Aşa şi era. În jurul orei nouă, luă o maşină şi traversă oraşul, (apropo e un loc tare drăguţ, cred că am s-o duc şi pe Jane acolo, într-o vacanţă, după ce am s-o găsesc) apoi plăti şi o porni singur către pădurea de pini din vârful stâncii. Eram şi eu acolo, înţelegi. Am mers cam jumătate de oră. De-a lungul drumului erau o grămadă de vile, dar, treptat, se răreau tot mai mult, şi, în final, am ajuns la una care părea a fi ultima: o casă mare, înconjurată de o mulţime de pini.</p>
               <p>         Era o noapte neagră, iar drumul ce ducea către casă negru ca smoala. Îl auzeam în faţa mea, dar nu-l vedeam. A trebuit să merg cu grijă, ca să nu-şi dea seama că este urmărit. Am dat curba la timp să-l văd sunând şi intrând. Am rămas pe loc. Începuse să plouă şi curând mă făcu ud leoarcă. În plus, era cumplit de frig.</p>
               <p>         Whittington nu mai ieşi, şi, încetul cu încetul mă apucă neastâmpărul, şi am început să dau târcoale primprejur. Toate ferestrele de la parter erau închise etanş, dar sus, la primul etaj (era o casă cu două etaje) am observat o fereastră luminată puternic şi draperiile netrase.</p>
               <p>         Exact în faţa acelei ferestre creştea un copac. Să fi fost cam la treizeci de picioare de casă şi m-am gândit că, dacă m-aş fi urcat în copacul ăla era foarte posibil să văd ce se petrece în cameră. Bine-nţeles, ştiam că nu aveam nici un motiv să cred că Whittington putea fi tocmai în camera aia… Dimpotrivă, era mai nimerit să se afle într-una din camerele de oaspeţi de la parter. Însă m-am gândit că am să mă cocoşez, stând aşa în ploaie şi orice ar fi fost mai bun decât să continui să nu fac nimic. Aşa că am pornit să mă urc.</p>
               <p>         N-a fost deloc uşor. Parcă era dat cu talc! Ploaia făcuse ca crengile să fie şi mai lunecoase, abia puneam un picior că celălalt îmi cădea înapoi, darîncetul cu încetul am reuşit să ajung la nivelul ferestrei.</p>
               <p>         Însă atunci am fost dezamăgit. Eram mult prea la stânga. Nu puteam vedea decât o parte din cameră. O bucată de draperie şi o porţiune de tapet. Astea erau tot ce vedeam. Ei bine, nu-mi face deloc cinste s-o spun, dar tocmai când mă pregăteam să cobor în mod ruşinos, cineva dinăuntru se mişcă şi umbra lui se profilă pe bucata de tapet… Şi, drace, era Whittington!</p>
               <p>         Sângele a început să-mi clocotească. Trebuia să văd ce e în camera aia. Depindea de mine să găsesc modalitatea. Am observat o creangă lungă îndreptată în direcţia aceea. Dacă aş fi putut să mă târăsc măcar până la mijlocul ei, mi-aş fi atins scopul. Însă nu eram sigur dacă îmi va susţine greutatea. M-am hotărât să risc şi am pornit. Cu multă grijă, milimetru cu milimetru înaintam. Copacul troznea şi scârţâia înspăimântător, însă, în cele din urmă, am ajuns în siguranţă acolo unde dorisem.</p>
               <p>         Camera era de mărime medie, mobilată ca un gen de salon de spital. În mijlocul camerei se afla o masă şi pe ea o lampă, iar la masă, cu faţa spre mine, stătea însuşi Whittington. Vorbea cu o femeie îmbrăcată în uniformă de infirmieră. N-am putut să-i văd faţa, căci stătea cu spatele la mine. Deşi jaluzelele erau ridicate, fereastra era închisă, astfel încât n-am putut să prind nici un cuvânt din ce se vorbea. Se părea că vorbea doar Whittington, iar infirmiera doar asculta. Din când în când dădea din cap, iar uneori şi-l scutura ca şi cum răspundea unor întrebări. El părea foarte impunător… O dată sau de două ori bătu chiar cu pumnul în masă. Între timp ploaia se oprise, iar cerul se limpezise brusc.</p>
               <p>         La un moment dat, Whittington păru să fi ajuns la capătul discuţiei. Se ridică, iar infirmiera făcu la fel. Tipul privi spre fereastră, întrebând ceva… Cred că dacă mai ploua. În orice caz, ea străbătu camera şi privi afară. Chiar atunci luna ieşi din nori. M-am temut că femeia m-ar putea vedea, căci eram chiar în bătaia lunii. Am încercat să mă dau puţin înapoi. Mişcarea pe care am făcut-o a fost suficientă ca acea creangă bătrână să se rupă. Cu un trosnet puternic se desprinse şi căzu, şi, odată cu ea, Julius P. Hersheimmer!</p>
               <p>         — Oh, Julius! Şopti Tuppence. Ce palpitant! Continuă.</p>
               <p>         — Din fericire pentru mine, am căzut pe o grămadă de pământ afânat… Dar asta mă scoase din luptă pentru un timp. Următorul lucru de care îmi aduc aminte este că zăceam într-un pat de spital, cu o infirmieră (alta decât cea a lui Whittington) lângă mine şi un omuleţ cu barbă neagră şi ochelari cu ramă de aur care avea întrutotul aspect de medic. Când m-am uitat la el, şi-a frecat mâinile şi a înălţat din sprâncene.</p>
               <p>         — Ah! Spuse, aşadar, tânărul nostru prieten s-a reîntors la viaţă. Grozav. Grozav!</p>
               <p>         Am făcut obişnuitul efort. Am spus: „Ce s-a întâmplat?” şi „Unde mă aflu?” dar ştiam prea bine răspunsul la ultima întrebare. Se pare că creierul nu-mi fusese prea afectat. „Cred că deocamdată asta e tot, soră,” spuse omuleţul, şi infirmiera părăsi încăperea ca la comandă. Însă, în timp ce ieşea pe uşă, i-am surprins privirea plină de curiozitate aţintită asupra mea.</p>
               <p>         Privirea aceea a ei mi-a dat o idee. „Ei, doctore,” am spus şi am dat să măridic în capul oaselor însă, în acel moment, mă săgetă o durere cruntă în piciorul drept. „O uşoară luxaţie, explică doctorul. Nimic serios, în câteva zile vei fi din nou pe picioare.”</p>
               <p>         — Am observat că mergi şchiopătând, interveni Tuppence.</p>
               <p>         Julius dădu din cap şi continuă.</p>
               <p>         — Cum s-a întâmplat?” am întrebat din nou. Răspunsul lui fu sec. „Ai căzut, împreună cu o bucată considerabilă dintr-unul din copacii mei pe un strat de flori proaspăt răsădite”.</p>
               <p>         Îmi plăcea tipul. Părea să aibă simţul umorului. Am fost sigur că cel puţin el era cinstit. „Da, doctore, am spus. Îmi pare rău de copac şi am să vă dau alte răsaduri. Probabil, însă, aţi dori să ştiţi ce căutam în grădina dumneavoastră?” „Cred că ar necesita o explicaţie”, îmi răspunse el. „Ei bine, nu eram la furat.”</p>
               <p>         Tipul zâmbi. „Prima mea teorie. Curând însă mi-am schimbat părerea. Apropo, eşti american, nu-i aşa?” Mi-am spus numele. „Dar dumneavoastră?”. „Eu sunt doctorul Hall, psihiatru, iar aceasta este clinica mea particulară.”</p>
               <p>         Nu ştiu de ce, dar nu voiam să-l pun în temă. Eram doar mulţumit de informaţie. Îmi plăcea omul şi simţeam că e sincer, dar nu aveam de gând să-i spun toată povestea. În primul rând, cred că n-ar fi crezut-o.</p>
               <p>         M-am hotărât într-o clipă. „Vai, doctore, am spus, mă simt extrem de prost, însă sunt obligat să recunosc că treaba pentru care mă aflam în grădină nu avea nimic spectaculos.” Apoi i-am îngăimat ceva despre o fată. I-am înşirat o poveste cu un tutore sever şi o criză de nervi şi în cele din urmă i-am explicat că mi se păruse că am recunoscut-o printre pacientele clinicii, şi de aici toată aventura mea nocturnă.</p>
               <p>         Cred că era exact genul de poveste la care se aştepta. „Foarte romantic”, spuse el cu simpatie, când am terminat. „Şi acum, doctore, am continuat, veţi fi cinstit cu mine? Aveţi aici, sau aţi avut, o fată tânără pe nume Jane Finn?” El repetă gânditor numele. „Jane Finn? Nu.”</p>
               <p>         Eram amărât şi cred că se vedea. „Sunteţi sigur?”. „Foarte sigur, domnule Hersheimmer. Nu e un nume obişnuit, aşa că e puţin probabil să nu-l fi reţinut.”</p>
               <p>         Ei bine, era clar. Nu rezolvasem nimic. „Asta e, am spus într-un târziu. Dar ar mai fi o problemă. Când eram pe craca aia nenorocită mi s-a părut că recunosc un prieten stând de vorbă cu o infirmieră.” N-am menţionat nici un nume, gândindu-mă că, desigur, Whittington se prezentase sub un cu totul alt nume, însă doctorul îmi răspunse imediat. „Poate domnul Whittington?” „Ăsta-i tipul, am recunoscut eu. Dar ce caută aici? Să nu-mi spuneţi că şi el e cu nervii la pământ!”</p>
               <p>         Doctorul Hall râse. „Nu. A venit în vizită la sora Edith, care e nepoata lui.” „Aşa deci! Am exclamat. Mai e aici?” „Nu, s-a întors în oraş aproape imediat.” „Ce păcat! Poate, însă, aş putea vorbi cu nepoata lui… Sora Edith, parcă aşa spuneaţi că o cheamă?”</p>
               <p>         Însă doctorul scutură din cap. „Mă tem că asta e imposibil. Şi sora Edith a plecat în seara asta cu o pacientă.” „Se pare că sunt cu adevărat ghinionist,am remarcat. Aveţi cumva adresa din oraş a domnului Whittington? Aş vrea să-l văd când mă întorc.” „Nu-i cunosc adresa, dar, dacă vrei, pot să-i scriu sorei Edith.” I-am mulţumit. „Să nu-i spuneţi pentru cine e. Mi-ar plăcea să-i fac o surpriză”.</p>
               <p>         Asta era tot ce am putut face pe moment. Dacă fata era într-adevăr nepoata lui Whittington, ar fi fost prea frumos ca să cadă în cursă, dar merita încercat. Următorul lucru pe care l-am făcut, a fost să-i telegrafiez lui Beresford ca să-i spun unde sunt şi că zac din cauza piciorului luxat, să-l rog să vină la mine dacă nu e ocupat. A trebuit să am mare grijă ce scriu. Oricum, n-am primit nimic de la el şi piciorul mi s-a înzdrăvenit curând. Nu fusese o luxaţie prea serioasă, aşa că azi i-am spus la revedere micuţului doctor, rugându-l să mă anunţe dacă are vreo veste de la sora Edith, şi am venit direct la Londra. Spune-mi, domnişoară Tuppence, mi se pare, sau chiar eşti foarte palidă?</p>
               <p>         — E din cauza lui Tommy. Ce i s-o fi întâmplat?</p>
               <p>         — Fruntea sus, cred că e bine-mersi. De ce n-ar fi? Ascultă, tipul după care a plecat în urmărire arăta a străin. E posibil să fi plecat din ţară… Spre Polonia, sau aşa ceva.</p>
               <p>         Tuppence scutură din cap.</p>
               <p>         — N-ar fi putut pleca fără să-şi ia paşaportul şi câteva lucruri. În plus, l-am văzut pe omul acela, Boris Cutare, aici. A luat cina cu doamna Vandemeyer aseară.</p>
               <p>         — Care doamnă?</p>
               <p>         — Am uitat că nu ştii nimic despre asta.</p>
               <p>         — Te ascult, spuse Julius şi rosti fraza lui favorită: Fă-mă deştept.</p>
               <p>         Tuppence îi relată evenimentele ultimelor două zile. Uimirea şi admiraţia lui Julius erau fără limite.</p>
               <p>         — Bravo! Eşti slugă. Îmi vine să mor de râs! Apoi, adăugă serios: însă, să ştii că nu-mi place treaba. Ai tot atâta tupeu cât au şi ei, dar sper să ieşi cu bine din asta. Aceşti escroci, cu care ne înfruntăm, sunt în stare tot atât de bine să frângă gâtul unei fete ca şi al unui bărbat.</p>
               <p>         — Crezi că mi-e frică? Spuse Tuppence, indignată înăbuşindu-şi cu vitejie amintirea privirii de oţel a doamnei Vandemeyer.</p>
               <p>         — Am spus mai înainte că ai un tupeu nebun. Însă asta nu schimbă situaţia.</p>
               <p>         — Oh, fir-aş a naibii! Rosti Tuppence nerăbdătoare. Să ne gândim mai bine la ce s-ar fi putut întâmpla cu Tommy. I-am scris despre asta domnului Carter, adăugă, şi-i dădu ciorna scrisorii.</p>
               <p>         Julius dădu din cap cu gravitate.</p>
               <p>         — Cred că ai făcut bine. Dar stă în puterea noastră să ne grăbim şi să întreprindem ceva.</p>
               <p>         — Ce-am putea face? Întrebă Tuppence, însufleţindu-se.</p>
               <p>         — Cred că ar fi mai bine să-l urmărim pe Boris. Ai spus că a venit în casa unde lucrezi. E posibil să mai vină?</p>
               <p>         — S-ar putea. Nu ştiu exact.</p>
               <p>         — Înţeleg. Ei bine, socotesc că n-ar fi rău să cumpăr o maşină, unatrăsnet, să mă îmbrac în şofer şi să stau primprejur. Dacă Boris vine, îmi faci un semn cumva şi mă iau după el. Ce zici?</p>
               <p>         — Splendid, numai că s-ar putea să treacă săptămâni până atunci.</p>
               <p>         — Va trebui să aşteptăm sau să sperăm că va veni mai repede. Mă bucur că-ţi place planul meu. Se ridică.</p>
               <p>         — Unde te duci?</p>
               <p>         — Să cumpăr maşina, bine-nţeles, răspunse Julius, mirat. Ce marcă ţi-ar plăcea? Bănuiesc că vei face câteva ture cu ea înainte să ne terminăm treaba.</p>
               <p>         — Oh, exclamă Tuppence, suav, tare mi-ar place un Rolls-Royce, dar…</p>
               <p>         — Sigur, aprobă Julius. Se face. Am să-l cumpăr.</p>
               <p>         — Dar nu poţi, aşa, pe loc, strigă Tuppence. Lumea aşteaptă uneori ani întregi!</p>
               <p>         — Nu şi micul Julius, o asigură domnul Hersheimmer. Nu-ţi bate capul. Mă întorc cu maşina într-o jumătate de oră.</p>
               <p>         Tuppence se ridică.</p>
               <p>         — Eşti extraordinar de bun, Julius. Dar nu pot să mă abţin să nu-mi spun că e doar o speranţă cam nebunească. Mă încred mult în domnul Carter.</p>
               <p>         — Eu n-aş face-o.</p>
               <p>         — De ce?</p>
               <p>         — E doar o idee de-a mea.</p>
               <p>         — Oh, dar el trebuie să facă ceva. E singura persoană. Apropo, am uitat să-ţi spun ce lucru ciudat mi s-a întâmplat azi-dimineaţă.</p>
               <p>         Şi îi povesti întâlnirea ei cu sir James Peel Edgerton. Julius păru interesat.</p>
               <p>         — Ce crezi că a vrut să spună tipul? Întrebă el.</p>
               <p>         — Nu prea ştiu. Însă cred că în felul ambiguu, perfect legal, al avocaţilor, a vrut să mă prevină.</p>
               <p>         — De ce ar fi făcut-o?</p>
               <p>         — Nu ştiu, recunoscu Tuppence. Dar părea blând şi din cale afară de deştept. Mai că-mi vine să mă duc la el şi să-i povestesc totul.</p>
               <p>         Oarecum, spre surprinderea ei, Julius respinse cu putere ideea.</p>
               <p>         — Ascultă, spuse el, n-avem nevoie să amestecăm şi avocaţii în treaba asta. Tipul ăsta nu ne-ar putea ajuta deloc.</p>
               <p>         — Ba eu cred că da, răspunse Tuppence cu încăpăţânare.</p>
               <p>         — Nici să nu te gândeşti. Pe curând. Mă întorc peste o jumătate de oră.</p>
               <p>         Trecură treizeci şi cinci de minute, când Julius reveni. O luă pe Tuppence de braţ şi o duse la fereastră.</p>
               <p>         — Uite-o acolo.</p>
               <p>         — Oh, exclamă Tuppence cu o undă de respect în glas, în timp ce privea în jos, la maşina imensă.</p>
               <p>         — Să ştii că e ultimul tip, spuse Julius satisfăcut.</p>
               <p>         — Cum ai obţinut-o?</p>
               <p>         — Tocmai fusese trimisă unui grangur, acasă.</p>
               <p>         — Şi?</p>
               <p>         — M-am dus acasă la el. I-am spus că o maşină ca asta merită din plincei douăzeci de mii de dolari. Apoi, i-am spus că i-aş da chiar cincizeci de mii de dolari, dacă mi-ar da-o.</p>
               <p>         — Şi? Întrebă Tuppence, scoasă din minţi.</p>
               <p>         — Şi mi-a dat-o, asta-i tot, i-o întoarse Julius.</p>
            </div>
            <div type="div2" rend="P11">
               <head>         Capitolul XII. Un prieten la nevoie.</head>
               <p>         Zilele de vineri şi sâmbătă trecură fără nici un eveniment. Tuppence primi un scurt răspuns din partea domnului Carter. În el se menţiona faptul că „Tinerii Aventurieri” îşi asumaseră sarcina asta pe răspunderea şi riscul lor şi că fuseseră din plin avertizaţi asupra pericolelor ce-i aşteaptă. Dacă Tommy păţise ceva, domnul Carter regreta din tot sufletul, însă nu putea face nimic.</p>
               <p>         Asemenea răspuns nu ţinea de cald. Într-un fel, fără Tommy, aventura nu mai avea nici un farmec şi, pentru prima oară, Tuppence începu să se îndoiască de reuşită. Cât timp fuseseră împreună, nu-şi pusese nici o clipă problema asta. Deşi era obişnuită să conducă, şi se mândrea cu perspicacitatea ei, în realitate se bizuia pe Tommy mai mult decât îşi dădea seama la vremea respectivă. Mintea lui Tommy era extrem de cumpătată şi limpede, bunul lui simţ şi soliditatea concepţiilor atât de constante, încât fără el, Tuppence se simţea ca o navă în derivă. Era ciudat că Julius, care era fără îndoială mult mai deştept decât Tommy, nu-i dădea acelaşi sentiment de siguranţă. Îl acuzase pe Tommy că era pesimist şi era adevărat că el mereu vedea dezavantaje şi dificultăţi acolo unde ea, cu felul ei optimist, le trecea cu vederea şi, cu toate astea, în realitate, se bazase în mare măsură pe judecata lui. O fi fost el greoi, dar era sigur.</p>
               <p>         Pentru prima dată, fata îşi dădea seama de caracterul sinistru al misiunii în care se lansaseră cu atâta uşurinţă. Începutul fusese ca o pagină de roman sentimental. Acum, smulsă din vraja lui, se întorsese la crunta realitate. Tommy… Asta era tot ce conta. De multe ori pe zi, Tuppence îşi ştergea lacrimile, hotărâtă. „Prostuţo, se apostrofa, nu te mai smiorcăi! Se înţelege că ţii la el. Îl cunoşti de-o viaţă. Dar pentru asta nu-i nevoie să fii sentimentală.”</p>
               <p>         Între timp, Boris nu mai fu văzut. Nu mai veni în apartament, iar Julius şi maşina aşteptau în van. Tuppence începu să mediteze asupra unor lucruri noi. Deşi admitea justeţea obiecţiilor lui Julius, totuşi nu renunţase pe deplin la ideea de a apela la sir James Peel Edgerton. Merse până într-acolo încât îi căută adresa în „Cartea Roşie”. Vroise s-o avertizeze în ziua aceea? Şi dacă da, de ce? Desigur că ea era ultima îndreptăţită să ceară explicaţii. O privise cu atâta blândeţe. Poate că el i-ar putea spune ceva în legătură cu doamna Vandemeyer care ar constitui un indiciu despre locul unde se afla Tommy.</p>
               <p>         Oricum, hotărî Tuppence, cu obişnuitul ei scuturat din umeri, merita încercat, iar ea o să încerce. Duminică avea după-amiaza liberă, îl va întâlni pe Julius, îl va convinge că ideea ei e bună şi amândoi vor intra în bârlogul ursului şi-l vor lua de urechi.</p>
               <p>         Când sosi ziua, Tuppence trebui să lupte din greu cu Julius, dar se ţinu tare: „Nu se poate întâmpla nimic rău”, erau cuvintele cu care îşi susţinea mereu punctul de vedere. În final, Julius cedă şi porniră cu maşina spre Carlton House Terrace.</p>
               <p>         Le deschise un valet impecabil. Tuppence se simţea uşor nervoasă. Laurma urmei, poate că era o mare neobrăzare din partea ei. Hotărâse să nu întrebe dacă sir James era „acasă”, şi să adopte o atitudine mai personală.</p>
               <p>         — Vrei să-l întrebi pe sir James dacă mă poate primi câteva minute? Am un mesaj foarte important pentru el.</p>
               <p>         Valetul se retrase şi reveni după câteva clipe.</p>
               <p>         — Sir James vă va primi. Vreţi să mă urmaţi?</p>
               <p>         Fură conduşi într-o cameră din fundul casei, mobilată ca o bibliotecă. Colecţia de cărţi era magnifică, iar Tuppence observă că un perete întreg fusese dedicat lucrărilor despre criminologie şi criminalistică. Erau câteva fotolii largi, îmbrăcate în piele şi un mare cămin de modă veche. La fereastră se afla un birou mare acoperit cu hârtii şi la acest birou stătea maestrul.</p>
               <p>         Se ridică la intrarea lor.</p>
               <p>         — Aveţi un mesaj pentru mine? Ah! O recunoscu el pe Tuppence cu un zâmbet, dumneata eşti, nu-i aşa? Presupun că mi-ai adus un mesaj de la doamna Vandemeyer.</p>
               <p>         — Nu chiar, spuse Tuppence. De fapt, mă tem că am zis aşa doar ca să fiu sigură că mă primiţi. Apropo acesta este domnul Hersheimmer… Sir James Peel Edgerton.</p>
               <p>         — Încântat de cunoştinţă, spuse americanul, repezind o mână.</p>
               <p>         — Nu vreţi să luaţi loc amândoi? Întrebă sir James şi trase două scaune.</p>
               <p>         — Sir James, atacă direct Tuppence, cred că veţi considera o adevărată obrăznicie din partea mea de a fi venit aici, aşa cum am făcut-o. Pentru că, desigur, n-are nici o legătură cu dumneavoastră care sunteţi o persoană foarte importantă, în timp ce eu şi cu Tommy suntem cu totul neînsemnaţi. Se opri pentru a-şi trage răsuflarea.</p>
               <p>         — Tommy? Întrebă sir James, privind înspre american.</p>
               <p>         — Nu, acesta e Julius, explică Tuppence. Sunt cam nervoasă şi din cauza asta vorbesc anapoda. Ce vreau de fapt să ştiu, este ce aţi înţeles prin cuvintele pe care le-aţi spus în ziua aceea. Aţi vrut, oare, să mă avertizaţi în privinţa doamnei Vandemeyer? Asta aţi vrut, nu-i aşa?</p>
               <p>         — Dragă tânără doamnă, din câte îmi amintesc, am menţionat doar că există şi alte posturi, la fel de bune, care pot fi obţinute.</p>
               <p>         — Da, ştiu. Dar asta era doar o aluzie, nu-i aşa?</p>
               <p>         — Ei bine, poate că era, admise cu gravitate sir James.</p>
               <p>         — În cazul ăsta vreau să ştiu mai mult. Vreau să ştiu de ce aţi făcut aluzia aceea.</p>
               <p>         Sir James îi zâmbi cu sinceritate.</p>
               <p>         — Să presupunem că doamna îmi intentează un proces de calomnie pentru defăimare?</p>
               <p>         — Desigur, spuse Tuppence. Ştiu doar că avocaţii sunt întotdeauna îngrozitor de atenţi cu vorbele lor. Dar n-am putea preciza mai întâi „fără prejudicii” şi apoi să spunem exact ce vrem?</p>
               <p>         — Ei bine, zise sir James încă zâmbind, „fără prejudicii” deci, dar dacă aş avea o soră mai tânără, care să fie forţată să-şi câştige existenţa; nu mi-ar plăcea s-o ştiu în serviciul doamnei Vandemeyer. Am simţit că era de datoriamea să-ţi fac aluzia aceea. Acela nu-i un loc pentru o fată tânără şi lipsită ele experienţă ca dumneata. Asta e tot ce am vrut să-ţi spun.</p>
               <p>         — Înţeleg, rosti Tuppence, pe gânduri. Vă mulţumesc foarte mult. Dar nu sunt chiar lipsită de experienţă, să ştiţi. Când m-am dus acolo, am ştiut foarte bine că e un soi rău… De fapt, de asta m-am şi dus… Se întrerupse brusc, zărind pe chipul lui sir James o oarecare tulburare, apoi continuă: Cred că poate ar fi mai bine să vă spun întreaga poveste, sir James. Am eu un fel de presimţire că veţi ghici într-o clipă dacă spun adevărul, aşa că veţi cunoaşte totul de la început. Tu ce zici, Julius?</p>
               <p>         — Dacă eşti înclinată s-o faci, dă-i înainte, spuse americanul care, până atunci, nu scosese o vorbă.</p>
               <p>         — Da, povesteşte-mi tot, o îndemnă sir James. Vreau să ştiu cine e Tommy.</p>
               <p>         Astfel încurajată, Tuppence se afundă în povestire, iar avocatul o asculta cu foarte mare atenţie.</p>
               <p>         — Foarte interesant, spuse el, când ea termină. O mare parte din cele ce mi-ai povestit, copilă, mi-e deja cunoscută. Am anumite teorii personale despre această Jane Finn. Până acum a lucrat foarte bine, dar e destul de urât din partea… Cum ziceai că-şi zice? Domnului Carter să vă amestece pe voi, doi tineri, într-o afacere ca asta. Apropo, ce legătură are însă domnul Hersheimmer cu cazul ăsta? Nu mi-ai spus clar.</p>
               <p>         Julius răspunse pentru el însuşi.</p>
               <p>         — Sunt văr primar cu Jane, răspunse el, susţinând privirea pătrunzătoare a avocatului.</p>
               <p>         — Ah!</p>
               <p>         — Sir James, explodă Tuppence, ce credeţi că s-a întâmplat cu Tommy?</p>
               <p>         — Hm! Avocatul se ridică şi începu să se plimbe încet prin cameră. Când aţi venit tocmai îmi împachetam uneltele. Plec în Scoţia cu trenul de noapte, pentru câteva zile la pescuit. Numai că sunt diferite genuri de pescuit. M-am hotărât să rămân, totuşi, şi să vedem dacă putem da de urma tânărului dumitale amic.</p>
               <p>         — Oh! Tuppence îşi împreună mâinile extaziată.</p>
               <p>         — În tot cazul, cum spuneam mai înainte, e foarte rău că… Carter a băgat doi ţânci ca voi într-o treabă ca asta. Ei, nu te simţi ofensată, domnişoară… Ăă…</p>
               <p>         — Cowley. Prudence Cowley. Însă prietenii îmi spun Tuppence.</p>
               <p>         — Atunci, domnişoară Tuppence, sunt sigur că vom deveni prieteni. Nu te supăra că te consider prea tânără. Tinereţea e singurul lucru pe care îl laşi prea uşor în urmă. Şi acum, despre acest tânăr Tommy al dumitale…</p>
               <p>         — Da. Tuppence îşi împreună mâinile.</p>
               <p>         — Ca să fiu sincer, lucrurile par să stea rău cu el. E reţinut undeva, fără voia lui. Asta e clar. Însă nu-ţi pierde speranţa.</p>
               <p>         — Şi chiar o să ne ajutaţi? Vezi Julius? El nu mă lăsa să vin, adăugă ea, ca explicaţie.</p>
               <p>         — Hâm! Şi de ce? Îl întrebă avocatul, privindu-l scrutător.</p>
               <p>         — Am considerat că n-ar trebui să vă deranjăm cu probleme mărunte, ca asta.</p>
               <p>         — Înţeleg. Făcu o scurtă pauză. Aceste mărunte probleme, cum le numeşti dumneata, conduc direct la o foarte mare problemă, mai mare poate decât îţi închipui dumneata sau domnişoara Tuppence. Dacă acest băiat e în viaţă, el ar putea să ne furnizeze informaţii foarte importante. De aceea, trebuie să-l găsim.</p>
               <p>         — Da, dar cum? Strigă Tuppence. M-am tot gândit în fel şi chip.</p>
               <p>         Sir James zâmbi.</p>
               <p>         — Şi totuşi există o persoană, foarte aproape, care, după toate probabilităţile ştie unde e, sau cel puţin, unde ar putea fi.</p>
               <p>         — Cine? Întrebă Tuppence, uimită.</p>
               <p>         — Doamna Vandemeyer.</p>
               <p>         — Da, dar nu ne-ar spune-o niciodată.</p>
               <p>         — Ah, aici intervin eu. Cred că voi fi în stare s-o fac pe doamna Vandemeyer să-mi spună tot ce vreau să ştiu.</p>
               <p>         — Cum? Întrebă Tuppence, cu ochii larg deschişi.</p>
               <p>         — Punându-i întrebări. Doar ştiţi că noi aşa procedăm.</p>
               <p>         Sir James tapotă cu degetele în masă şi Tuppence simţi din nou imensa putere pe care o radia acest om.</p>
               <p>         — Şi dacă nu o să vă spună? Întrebă brusc Julius.</p>
               <p>         — Cred că-mi va spune. Am câteva pârghii puternice. Totuşi, în această puţin probabilă eventualitate, totdeauna există şi posibilitatea mituirii.</p>
               <p>         — Sigur. Iar aici intervin eu! Strigă Julius, bătând cu arătătorul în masă. Puteţi conta pe mine, dacă e nevoie, pentru un milion de dolari. Da, domnule, un milion de dolari!</p>
               <p>         Sir James se aşeză şi îl supuse pe Julius unei lungi cercetări.</p>
               <p>         — Domnule Hersheimmer, spuse în cele din urmă, asta este o sumă foarte mare.</p>
               <p>         — Aşa şi trebuie să fie. Ăştia nu-s indivizi cărora să le dai şase pence.</p>
               <p>         — La actuala rată de schimb, asta înseamnă considerabil peste două sute cincizeci de mii de lire.</p>
               <p>         — Aşa-i. Poate credeţi că bat câmpii, dar pot scoate marafeţii, plătindu-vă cu mult peste onorariu şi dumneavoastră.</p>
               <p>         Sir James roşi uşor.</p>
               <p>         — Nu se pune problema nici unui onorariu, domnule Hersheimmer. Eu nu sunt detectiv particular.</p>
               <p>         — Scuzaţi. Cred că am comis o impoliteţe, dar m-am simţit prost în problema asta a banilor. Am vrut să ofer o mare recompensă pentru orice ştire cu privire la Jane, acum câteva zile, dar scorţoasa dumneavoastră instituţie, Scotland Yard, m-a sfătuit să n-o fac. Mi-au spus că era indezirabilă.</p>
               <p>         — Probabil că aveau dreptate, spuse sir James sec.</p>
               <p>         — Dar totul e în regulă cu Julius, interveni Tuppence. Nu vă trage pe sfoară. E pur şi simplu o mină de bani.</p>
               <p>         — Bătrânul i-a agonisit, explică Julius. Acum, să revenim la problemanoastră. Care e planul dumneavoastră?</p>
               <p>         Sir James chibzui câteva clipe.</p>
               <p>         — Nu avem timp de pierdut. Cu cât vom lovi mai repede, cu atât mai bine. Se întoarse către Tuppence. Ştii cumva, doamna Vandemeyer ia masa în oraş, în seara asta?</p>
               <p>         — Da, aşa cred, dar nu va întârzia mult. Altfel şi-ar fi luat cheile.</p>
               <p>         — Bine. Am să vin la ea în jur de zece. La ce oră trebuie să fii înapoi?</p>
               <p>         — Cam pe la nouă jumătate, zece, dar pot să mă întorc mai devreme.</p>
               <p>         — Să nu faci în nici un caz asta. Dacă n-ai să stai în oraş ca de obicei, ai putea da de bănuit. Întoarce-te la nouă jumătate. Eu voi ajunge la zece. Domnul Hersheimmer va aştepta jos, probabil într-un taxi.</p>
               <p>         — Are un Rolls-Royce nou, spuse Tuppence cu mândrie.</p>
               <p>         — Şi mai bine. Dacă reuşesc să obţin de la ea adresa, putem pleca imediat, luând-o şi pe doamna Vandemeyer, dacă va fi nevoie. Înţelegeţi?</p>
               <p>         — Da. Tuppence se ridică în picioare, cu o senzaţie de încântare. Oh, mă simt cu mult mai bine!</p>
               <p>         — Dar nu-ţi fă prea multe vise, domnişoară Tuppence. Ia-o uşor.</p>
               <p>         Julius se întoarse spre avocat.</p>
               <p>         — Rămâne, deci, stabilit. Vin să vă iau cu maşina în jur de nouă jumătate. E bine?</p>
               <p>         — Poate e cel mai bine aşa. Nu e nevoie să ne aştepte jos două maşini. Şi acum, domnişoară Tuppence, sfatul meu e să te duci şi să iei o masă bună, cu adevărat bună, ţine minte. Şi nu te mai gândi cum să poţi fi mai mult de ajutor. Dădu mâna cu cei doi şi o clipă mai târziu erau afară.</p>
               <p>         — Nu-i fermecător? Întrebă Tuppence extaziată, în timp ce cobora scările. Oh, Julius, nu-i aşa că-i de-a dreptul fermecător?</p>
               <p>         — Da, recunosc că pare a fi în regulă. Am greşit când am crezut că nu avea nici un rost să mergem la el. Ce zici, ne întoarcem direct la Ritz?</p>
               <p>         — Aş vrea să mă plimb puţin. Mă simt atât de agitată. Lasă-mă în parc? Sau mergi şi tu?</p>
               <p>         — Vreau să iau nişte benzină, explică Julius, şi să trimit câteva telegrame.</p>
               <p>         — Perfect. Ne întâlnim la Ritz, la şapte. O să cinăm sus. Nu vreau să mă arăt în zdrenţele astea.</p>
               <p>         — Sigur. O să-i cer lui Felix, şeful ospătarilor, să aleagă meniul.</p>
               <p>         Tuppence o porni către Serpentine, uitându-se, mai întâi, la ceas. Era aproape şase. Îşi aminti că nu luase ceaiul, dar era prea emoţionată ca să se mai gândească la mâncare. Merse până la Kensington Gardens, apoi se întoarse cu paşi lenţi, simţindu-se infinit mai bine datorită aerului proaspăt şi mişcării. Nu era deloc uşor de urmat sfatul lui sir James să-şi scoată din minte posibilele evenimente din acea seară. În timp ce se apropia tot mai mult de colţul lui Hyde Park, tentaţia de a se întoarce în South Audley Mansions era aproape irezistibilă.</p>
               <p>         În orice caz, hotărî că nu făcea nimic rău dacă se ducea să arunce o privire spre casă. Poate după aceea se va putea resemna să aştepte până lazece.</p>
               <p>         South Audley Mansions arăta exact la fel ca de obicei. Tuppence nu prea ştia la ce se aşteptase, dar revederea acelei clădiri solide îi inspiră acea crescândă şi total nemotivată nelinişte ce o cuprindea mereu. Tocmai se întorcea, când auzi un fluierat ascuţit şi credinciosul Albert veni în fugă spre ea.</p>
               <p>         Tuppence se încruntă. În program nu era prevăzut să atragă atenţia prin prezenţa ei prin împrejurimi, însă Albert era roşu de prea multă agitaţie.</p>
               <p>         — Îţi spun, domnişoară, ea pleacă!</p>
               <p>         — Cine pleacă? Întrebă aspru Tuppence.</p>
               <p>         — Escroaca. Rita cea iute. Doamna Vandemeyer a terminat de împachetat şi chiar acum mi-a trimis vorbă să-i aduc un taxi.</p>
               <p>         — Ce? Tuppence îl apucă de braţ.</p>
               <p>         — E adevărat, domnişoară. M-am gândit că poate nu ştiţi.</p>
               <p>         — Albert, strigă Tuppence, eşti un băiat de ispravă. Dacă n-ai fi fost tu, am fi pierdut-o.</p>
               <p>         Albert se înroşi de plăcere la acest compliment.</p>
               <p>         — Nu avem timp de pierdut, spuse Tuppence, traversând strada. Eu am s-o opresc. Trebuie s-o reţin cu orice preţ până… Se opri. Albert, e un telefon pe aici, nu-i aşa?</p>
               <p>         Băiatul scutură din cap.</p>
               <p>         — Majoritatea apartamentelor au telefonul lor propriu. Dar e o cabină telefonică chiar după colţ.</p>
               <p>         — Du-te imediat şi sună la Hotel Ritz. Cere cu domnul Hersheimmer, şi, când îţi răspunde, spune să se ducă de îndată la sir James să vină aici, căci doamna Vandemeyer încearcă s-o şteargă. Dacă nu-l găseşti, sună-l pe sir James Peel Edgerton, ai să-i găseşti numărul în carte, şi spune-i ce se întâmplă. N-ai să uiţi numele, nu?</p>
               <p>         Albert le repetă conştiincios.</p>
               <p>         — Aveţi încredere în mine, domnişoară, am să mă descurc. Dar ce faceţi dumneavoastră? Nu vă e frică să vă înfruntaţi cu ea?</p>
               <p>         — Nu, nu, e în regulă. Dar du-te şi telefonează. Repede.</p>
               <p>         Inspirând adânc, Tuppence intră în clădire şi sună la numărul 20. Cum avea ea s-o reţină pe doamna Vandemeyer până când soseau cei doi bărbaţi, nu ştia, dar ceva trebuia făcut şi ea trebuia să înfrunte situaţia de una singură. Ce determinase această plecare precipitată? Oare doamna Vandemeyer o suspecta?</p>
               <p>         Speculaţiile erau inutile. Tuppence apăsă cu putere pe buton. Poate afla ceva de la bucătăreasă.</p>
               <p>         După câteva minute în care nu se întâmplă nimic, Tuppence sună din nou, rămânând cu degetul pe butonul soneriei. În cele din urmă, auzi paşi înăuntru, şi, după o clipă, îi deschise însăşi doamna Vandemeyer. La vederea fetei, ridică din sprâncene.</p>
               <p>         — Tu?</p>
               <p>         — Am avut o durere de măsele, doamnă, minţi Tuppence inspirată. Aşa că m-am gândit că mai bine mă întorc acasă şi stau liniştită.</p>
               <p>         Doamna Vandemeyer nu spuse nimic, ci doar se dădu la o parte şi-i făcu loc să intre.</p>
               <p>         — Ce ghinion ai avut, spuse ea rece. Ar fi mai bine să te culci.</p>
               <p>         — Oh, îmi va fi bine în bucătărie, doamnă. Bucătăreasa va…</p>
               <p>         — Bucătăreasa a plecat, rosti doamna Vandemeyer pe un ton cam neplăcut. Am trimis-o afară. Aşa că înţelegi că e mai bine să treci la culcare.</p>
               <p>         Brusc, lui Tuppence i se făcu frică. În glasul doamnei Vandemeyer era ceva metalic care nu-i plăcea. În plus, femeia o urma încet în lungul culoarului. Tuppence se întoarse, simţindu-se în primejdie.</p>
               <p>         — Nu vreau…</p>
               <p>         Atunci, într-o fulgerare de o clipă, o ţeavă rece de oţel îi atinse tâmpla şi glasul doamnei Vandemeyer se înălţă rece şi ameninţător.</p>
               <p>         — Proastă! Afurisită! Crezi că nu ştiu? Nu, nu răspunde. Dacă te împotriveşti sau strigi, te împuşc ca pe un câine.</p>
               <p>         Ţeava de oţel apăsă puţin mai tare tâmpla fetei.</p>
               <p>         — Hai, marş! Continuă doamna Vandemeyer. Pe aici, în camera mea. Într-un minut, după ce termin cu tine, ai să te duci la culcare, aşa cum ţi-am spus. Şi ai să dormi… Oh, da, spioană mică, ai să dormi de o să te saturi!</p>
               <p>         Ultimele cuvinte conţineau o blândeţe hidoasă care nu-i plăcu deloc lui Tuppence. Deocamdată nu era nimic de făcut şi intră supusă în camera doamnei Vandemeyer. Pistolul nu i se deslipise nici o clipă de la tâmplă. Camera era într-o stare de totală dezordine, hainele erau împrăştiate în toate părţile, iar în mijloc, pe jumătate împachetate, se aflau un geamantan şi o cutie de pălării.</p>
               <p>         Tuppence se adună cu un efort. Glasul ei tremură puţin, dar vorbi cu curaj.</p>
               <p>         — Ei, haideţi, spuse. Asta e o prostie. Nu mă puteţi împuşca. Oricine din clădire poate auzi împuşcătura.</p>
               <p>         — Aş risca asta, spuse doamna Vandemeyer cu voioşie. Dar, atâta timp cât nu strigi după ajutor, eşti în siguranţă… Şi nu cred că ai s-o faci. Eşti o fată isteaţă. M-ai dus de nas, perfect. Nu te-am bănuit nici o clipă! Aşa că înţelegi foarte bine că acum sunt stăpână pe situaţie. Hai… Aşează-te pe pat. Pune-ţi mâinile deasupra capului şi, dacă ţii la viaţa ta, nu te mişca.</p>
               <p>         Tuppence se supuse cu pasivitate. Bunul ei simţ îi spunea că nu-i rămânea decât să accepte situaţia. Dacă ar fi strigat după ajutor, existau puţine şanse ca cineva s-o audă, în schimb ar fi fost o bună ocazie pentru doamna Vandemeyer s-o împuşte. Între timp, orice minut de întârziere câştigat era valoros.</p>
               <p>         Doamna Vandemeyer lăsă pistolul pe poliţa lavoarului, la îndemână, şi nescăpând-o din ochii ei de linx pe Tuppence, luă o sticluţă astupată de pe placa de marmură şi turnă câteva picături într-un pahar pe care îl umplu cu apă.</p>
               <p>         — Ce-i asta? Întrebă Tuppence ascuţit.</p>
               <p>         — Ceva care te va face să dormi profund.</p>
               <p>         Tuppence păli un pic.</p>
               <p>         — Aveţi de gând să mă otrăviţi? Întrebă ea în şoaptă.</p>
               <p>         — Poate, răspunse doamna Vandemeyer zâmbind fermecător.</p>
               <p>         — Atunci, n-am să beau, răspunse cu hotărâre Tuppence. Prefer să mă împuşcaţi. Oricum, asta va produce zgomot şi cineva ar putea auzi. Dar nu vreau să fiu omorâtă în linişte, ca un miel.</p>
               <p>         Doamna Vandemeyer bătu din picior.</p>
               <p>         — Nu fii proastă! Chiar crezi că vreau să se facă tărăboi şi să fiu urmărită pentru crimă? Dacă ai avea cât de cât minte, ţi-ai da seama că otrăvirea nu e câtuşi de puţin metoda mea. Ăsta e un somnifer, atâta tot. Te vei trezi dimineaţă bine-mersi. Pur şi simplu nu vreau să te leg şi să-ţi spun căluş în gură. Asta e alternativa… Şi n-o să-ţi placă, ţi-o spun! Pot să fiu foarte rea, dacă vreau. Aşa că bea asta ca o fată cuminte şi n-ai să păţeşti nimic.</p>
               <p>         În adâncul inimii sale, Tuppence o crezu. Argumentele pe care le invocase erau veridice. Era o metodă simplă şi eficace de a o neutraliza pentru un timp. Cu toate astea, fata nu îmbrăţişa ideea de a fi redusă la tăcere fără să lupte cât de cât pentru libertatea ei. Simţea că, dacă doamna Vandemeyer reuşea s-o adoarmă, se ducea şi ultima speranţă de a da de urma lui Tommy.</p>
               <p>         Tuppence gândea cu repeziciune. Toate aceste gânduri îi trecură prin minte într-o fracţiune de secundă şi întrezări o şansă, o şansă foarte riscantă, dar se hotărî să încerce, într-un suprem efort.</p>
               <p>         Drept urmare, lunecă din pat şi căzu în genunchi în faţa doamnei Vandemeyer, agăţându-se cu disperare de fusta ei.</p>
               <p>         — Nu cred, se văietă ea, asta-i otravă… Ştiu că-i otravă. Oh, nu mă siliţi s-o beau, glasul i se înălţă până la ţipăt, nu mă siliţi s-o beau!</p>
               <p>         Doamna Vandemeyer, cu paharul în mână, privi în jos, cu buza răsfrântă, la această criză subită.</p>
               <p>         — Ridică-te, idioată mică! Nu te mai preface. Nu pot să cred că mai ai nervi să joci teatru, aşa cum o faci. Bătu din picior. Ridică-te îţi spun!</p>
               <p>         Dar Tuppence continua să se agaţe şi să ofteze, intercalându-şi oftaturile cu rugăminţi incoerente de îndurare. Orice minut câştigat era bun. Mai mult, în timp ce se ploconea, se mişca imperceptibil către obiectivul ei.</p>
               <p>         Doamna Vandemeyer scoase o exclamaţie puternică de nerăbdare şi smuci fata de la picioarele ei.</p>
               <p>         — Bea odată! Într-un gest impetuos, apăsă paharul de buzele fetei.</p>
               <p>         Tuppence gemu disperată.</p>
               <p>         — Juraţi că nu-mi face rău? Trase ea de timp.</p>
               <p>         — Bine-nţeles că nu-ţi face rău. Nu fi proastă.</p>
               <p>         — Juraţi?</p>
               <p>         — Da, da, spuse cealaltă, nerăbdătoare. Jur.</p>
               <p>         Tuppence ridică mâna stângă, tremurătoare, spre pahar.</p>
               <p>         — Foarte bine. Gura i se deschise încetişor.</p>
               <p>         Doamna Vandemeyer scoase un oftat de uşurare, slăbindu-şi paza pentru o clipă. Apoi, iute ca fulgerul, Tuppence azvârli în sus paharul cu toată puterea. Lichidul din el împroşcă faţa doamnei Vandemeyer şi, în icnetul ei de o clipă, Tuppence întinse mâna dreaptă spre locul unde se afla revolverul. În momentulurmător era în picioare, cu arma aţintită spre inima doamnei Vandemeyer, fără ca mâna cu care o ţinea să-i tremure câtuşi de puţin.</p>
               <p>         În clipa victoriei, Tuppence dovedi un triumf oarecum lipsit de sportivitate.</p>
               <p>         — Acum cine e stăpân pe situaţie? Se făli ea.</p>
               <p>         Chipul celeilalte era convulsionat de furie. O clipă, Tuppence gândi că se va repezi asupra ei, fapt care ar fi pus-o într-o neplăcută dilemă, căci ar fi fost nevoită să tragă. Oricum, doamna Vandemeyer făcu un efort şi se stăpâni, ca, în final, un uşor zâmbet drăcesc să-i apară pe faţă.</p>
               <p>         — Deci nu eşti proastă! Ai lucrat bine, fată. Dar vei plăti pentru asta… Oh, da, vei plăti! Am o memorie foarte bună!</p>
               <p>         — Mă surprinde că v-aţi lăsat atât de uşor păcălită, răspunse Tuppence, dispreţuitoare… Chiar aţi crezut că sunt genul de fată care să se târască pe podele şi să cerşească îndurare?</p>
               <p>         — Într-o zi… O vei face! Spuse cealaltă, cu aversiune.</p>
               <p>         Răutatea de gheaţă a purtării ei o făcu pe Tuppence să simtă un fior rece pe şira spinării, dar nu avea de gând să dea înapoi.</p>
               <p>         — Presupun că doriţi să luaţi loc, spuse ea, politicoasă. Această atitudine a dumneavoastră e puţin melodramatică. Nu, nu pe pat. Trageţi un scaun lângă masă, aşa. Eu mă voi aşeza în faţa dumneavoastră, cu revolverul lângă mine… Pentru orice eventualitate. Splendid. Şi acum să stăm de vorbă.</p>
               <p>         — Despre ce? Întrebă doamna Vandemeyer, ţâfnoasă.</p>
               <p>         Tuppence o studie gânditoare câteva clipe. Trecea în revistă câteva lucruri. Cuvintele lui Boris: „Cred că ne-ai vinde… Şi pe noi!”şi răspunsul ei: „Preţul ar trebui să fie enorm”, spus cu uşurinţă, e drept, şi totuşi, n-ar fi putut exista un sâmbure de adevăr în el? Cu câtva timp în urmă, nu întrebase Whittington: „Cine a pălăvrăgit? Rita?”. Să fi fost Rita Vandemeyer punctul slab al armurii domnului Brown?</p>
               <p>         Ţintuind-o cu privirea, Tuppence răspunse liniştită:</p>
               <p>         — Despre bani…</p>
               <p>         Doamna Vandemeyer tresări. Era clar, nu se aşteptase la acest răspuns.</p>
               <p>         — Ce vrei să spui?</p>
               <p>         — Am să vă explic. Tocmai aţi spus că aveţi o memorie bună. O memorie bună nu e nici pe jumătate folositoare ca o pungă plină! Cred că vă imaginaţi tot felul de planuri în legătură cu ce-o să-mi faceţi, dar e practic? Răzbunarea e foarte nesatisfăcătoare. Oricine ar zice la fel. Dar banii… Tuppence se încălzi cu propriul său crez, ei bine, banii nu sunt niciodată nesatisfăcători, nu-i aşa?</p>
               <p>         — Crezi că sunt genul de femeie care să-şi vândă prietenii? Spuse cu insolenţă doamna Vandemeyer.</p>
               <p>         — Da, răspunse prompt Tuppence, dacă preţul ar fi destul de bun.</p>
               <p>         — O amărâtă de sută de lire sau aşa ceva?</p>
               <p>         — Nu. Aş sugera… O sută de mii!</p>
               <p>         Spiritul ei de economie, nu-i permitea să menţioneze întregul milion de dolari pe care îl propusese Julius.</p>
               <p>         Un fulger trecu peste chipul doamnei Vandemeyer.</p>
               <p>         — Ce-ai spus? Întrebă, în timp ce degetele i se jucau nervoase cu broşa din piept. În acel moment Tuppence înţelese că peştele muşcase şi, pentru prima dată, simţi oroare faţă de propriul său spirit de lăcomie pentru bani. Asta îi dădea o îngrozitoare senzaţie de asemănare cu femeia din faţa ei.</p>
               <p>         — O sută de mii de lire, repetă Tuppence.</p>
               <p>         Lumina din ochii doamnei Vandemeyer muri.</p>
               <p>         — Bancuri! Nu-i ai.</p>
               <p>         — Nu, admise Tuppence, nu-i am eu… Însă cunosc pe cineva care îi are.</p>
               <p>         — Cine?</p>
               <p>         — Un prieten de-al meu.</p>
               <p>         — Trebuie să fie milionar, remarcă, neîncrezătoare doamna Vandemeyer.</p>
               <p>         — De fapt, este. E american. Vă va plăti fără să clipească. Puteţi să mă credeţi că e o propunere absolut valabilă.</p>
               <p>         Doamna Vandemeyer se ridică din nou.</p>
               <p>         — Sunt înclinată să te cred, rosti ea încet.</p>
               <p>         Un timp domni tăcerea, apoi doamna Vandemeyer îşi ridică privirea.</p>
               <p>         — Ce vrea să ştie prietenul tău?</p>
               <p>         În Tuppence se dădu o scurtă bătălie, dar erau banii lui Julius şi interesele lui trebuiau să primeze.</p>
               <p>         — Vrea să ştie unde se află Jane Finn, spuse ea direct.</p>
               <p>         Doamna Vandemeyer nu se arătă surprinsă.</p>
               <p>         — Nu ştiu precis unde se află în momentul de faţă, răspunse ea.</p>
               <p>         — Dar aţi putea să aflaţi?</p>
               <p>         — Oh, da, replică neglijent doamna Vandemeyer. Nu-i deloc greu.</p>
               <p>         — Apoi, glasul lui Tuppence tremură uşor, mai e un băiat, un prieten de-al meu. Mă tem că i s-a întâmplat ceva din pricina amicului dumneavoastră, Boris.</p>
               <p>         — Cum se numeşte?</p>
               <p>         — Tommy Beresford.</p>
               <p>         — N-am auzit niciodată de el. Dar am să-l întreb pe Boris. El îmi va spune tot ce ştie.</p>
               <p>         — Mulţumesc. Tuppence simţi cum îi creşte moralul. Asta o făcu să împingă lucrurile şi mai departe. Ar mai fi ceva.</p>
               <p>         — Ei bine?</p>
               <p>         Tuppence se aplecă înainte şi coborî glasul.</p>
               <p>         — Cine e domnul Brown?</p>
               <p>         Ochiul ei ager văzu brusca paloare a chipului frumoasei femei. Cu un efort, doamna Vandemeyer se adună şi încercă să-şi reia atitudinea de mai înainte. Însă încercarea era doar o parodie.</p>
               <p>         Ridică din umeri.</p>
               <p>         — Nu cred că ştii prea multe despre noi, dacă n-ai aflat că nimeni nu ştie cine e domnul Brown…</p>
               <p>         — Dumneavoastră ştiţi, spuse Tuppence liniştită.</p>
               <p>         Din nou culoarea dispăru din obrajii femeii.</p>
               <p>         — Ce te face să crezi asta?</p>
               <p>         — Nu ştiu, răspunse fata cu sinceritate. Dar sunt sigură.</p>
               <p>         Doamna Vandemeyer privi o vreme îndelungată în gol.</p>
               <p>         — Da, spuse răguşit, într-un târziu, eu ştiu. Am fost frumoasă, înţelegi… Foarte frumoasă…</p>
               <p>         — Încă mai sunteţi, spuse Tuppence cu admiraţie.</p>
               <p>         Doamna Vandemeyer scutură din cap. În ochii săi de un albastru electric era o licărire ciudată.</p>
               <p>         — Nu destul de frumoasă, spuse ea, cu un glas moale şi periculos. Nu… Destul… De frumoasă! Şi, uneori, în ultimul timp, îmi era frică… E periculos să ştii prea multe! Se aplecă în faţă, peste masă. Jură că numele meu nu va fi amestecat în povestea asta… Că nimeni nu o să ştie vreodată.</p>
               <p>         — Jur. Şi, odată prins, veţi fi în afară de orice pericol.</p>
               <p>         O privire îngrozită apăru în ochii doamnei Vandemeyer.</p>
               <p>         — Voi fi? Voi fi vreodată? Se agăţă de braţul lui Tuppence. Eşti sigură în privinţa banilor?</p>
               <p>         — Foarte sigură.</p>
               <p>         — Când îi voi avea? Nu trebuie să existe nici o întârziere.</p>
               <p>         — Prietenul acesta al meu va fi curând aici. Poate va trebui să telegrafieze, sau ceva în genul ăsta. Dar nu va fi nici o întârziere… E îngrozitor de rapid.</p>
               <p>         Pe chipul doamnei Vandemeyer se aşternu o expresie hotărâtă.</p>
               <p>         — Am s-o fac. E o sumă mare şi pe lângă asta… Zâmbi ciudat, nu e înţelept să dai cu piciorul unei femei ca mine!</p>
               <p>         Rămase zâmbind câteva clipe, bătând uşurel cu degetele în masă. Brusc se opri şi se albi la faţă.</p>
               <p>         — Ce-a fost asta?</p>
               <p>         — N-am auzit nimic.</p>
               <p>         Doamna Vandemeyer privi în jur cu teamă.</p>
               <p>         — Parcă ar fi cineva care ascultă…</p>
               <p>         — Prostii. Cine ar putea fi?</p>
               <p>         — Chiar şi pereţii au urechi, şopti cealaltă. Îţi spun că sunt înspăimântată. Tu nu-l cunoşti!</p>
               <p>         — Gândiţi-vă la suta de mii de lire, spuse Tuppence cu blândeţe.</p>
               <p>         Doamna Vandemeyer îşi trecu limba peste buzele uscate.</p>
               <p>         — Nu-l cunoşti, repetă ea, răguşit. E… ah!</p>
               <p>         Cu un strigăt de groază sări în picioare. Mâna sa întinsă arăta ceva peste capul lui Tuppence. Apoi se prăbuşi la pământ, leşinată.</p>
               <p>         Tuppence se uită în jur să vadă ce o speriase.</p>
               <p>         În uşă stăteau sir James Peel Edgerton şi Julius Hersheimmer.</p>
            </div>
            <div type="div2" rend="P11">
               <head>         Capitolul XIII. Veghea.</head>
               <p>         Sir James se năpusti pe lângă Julius şi se aplecă asupra femeii căzute.</p>
               <p>         — Inima, spuse el apăsat. Văzându-ne apărând aşa brusc, trebuie să îi suferit un şoc. Coniac… Şi repede, altfel ne scapă printre degete.</p>
               <p>         Julius se repezi spre lavoar.</p>
               <p>         — Nu acolo, spuse Tuppence peste umăr. În dulapul din sufragerie. A doua uşă pe culoar.</p>
               <p>         Sir James şi Tuppence o ridicară pe doamna Vandemeyer şi o aşezară pe pat. O stropiră cu apă pe faţă, dar fără rezultat. Avocatul îi luă pulsul.</p>
               <p>         — E pe ducă, murmură el. Prietenul dumitale ar face bine să se grăbească cu coniacul ăla.</p>
               <p>         În acea clipă Julius reveni în cameră, ducând un pahar pe jumătate plin cu alcool şi-l înmână lui sir James. În timp ce Tuppence îi ţinea capul, el încercă să-i strecoare câteva picături printre buzele strânse, în cele din urmă, femeia deschise cu greu ochii. Tuppence îi duse paharul la gură.</p>
               <p>         — Beţi asta.</p>
               <p>         Doamna Vandemeyer se supuse. Coniacul îi readuse culoarea în obrajii palizi şi o revigoră într-un mod fantastic. Încercă să se ridice… Apoi căzu pe spate cu un geamăt, mâna atârnându-i într-o parte.</p>
               <p>         — Inima, şopti ea. Nu trebuie să vorbesc.</p>
               <p>         Zăcea pe spate cu ochii închişi.</p>
               <p>         Sir James îşi ţinu degetele pe încheietura ei încă un timp, apoi se ridică clătinând din cap.</p>
               <p>         — E mai bine acum.</p>
               <p>         Toţi trei se retraseră într-o parte şi începură să vorbească pe un ton jos. Fiecare era conştient de situaţie. Era limpede că, deocamdată, problema interogării femeii era scoasă din cauză. Pentru un timp, erau neputincioşi.</p>
               <p>         Tuppence povesti cum doamna Vandemeyer se arătase dispusă să divulge identitatea domnului Brown şi că-şi dăduse acordul să descopere şi să le spună unde era deţinută Jane Finn. Julius era fericit.</p>
               <p>         — Perfect, domnişoară Tuppence. Splendid! Cred că doamna va avea dimineaţă suta de mii de lire, dacă va vorbi peste noapte. În privinţa asta nu-i nici o problemă. Pun pariu că nu va vorbi sub nici o formă până nu va vedea banii în numerar.</p>
               <p>         Era o mare doză de bun simţ în vorbele lui şi Tuppence simţi o uşoară alinare.</p>
               <p>         — E drept ce spui dumneata, rosti sir James pe gânduri. Oricum, trebuie să mărturisesc că aş fi vrut să nu fi intervenit tocmai în clipa aceea. Acum nu avem încotro, nu ne rămâne decât să aşteptăm până dimineaţă.</p>
               <p>         Privi spre trupul inert de pe pat. Doamna Vandemeyer zăcea pasivă cu ochii închişi. Sir James scutură din cap.</p>
               <p>         — Ei bine, rosti Tuppence într-o încercare de a înveseli atmosfera, vomaştepta până dimineaţă, asta-i tot.</p>
               <p>         — Ce părere ai dacă l-am lăsa pe băiatul acela isteţ al dumitale, de pază?</p>
               <p>         — Albert? Dar, presupunând că ea şi-ar reveni şi ar încerca s-o şteargă, Albert n-ar putea s-o oprească.</p>
               <p>         — Cred că n-ar renunţa aşa de uşor la dolari.</p>
               <p>         — Ar renunţa. Părea foarte înspăimântată de „domnul Brown”.</p>
               <p>         — Ce? S-a speriat cu adevărat de el?</p>
               <p>         — Da. S-a uitat în jur şi a spus că până şi pereţii au urechi.</p>
               <p>         — Poate s-a referit la un microfon, rosti Julius cu interes.</p>
               <p>         — Domnişoara Tuppence are dreptate, spuse liniştit sir James. Nu trebuie să părăsim apartamentul… Chiar şi numai spre binele doamnei Vandemeyer.</p>
               <p>         Julius îl privi lung.</p>
               <p>         — Credeţi că el ar veni după ea? Până dimineaţă nu e decât o noapte. De unde ar putea afla?</p>
               <p>         — Ai uitat propria dumitale sugestie în legătură cu microfonul? Întrebă sec sir James. Avem de-a face cu un adversar redutabil. Cred că, dacă am acţiona cu toţii cu mare grijă, ar fi un prilej nemaipomenit să punem mâna pe el. Dar nu trebuie să neglijăm nici o metodă de precauţie. Avem un martor important, care, însă, trebuie bine păzit. I-aş sugera domnişoarei Tuppence să se ducă la culcare, iar dumneata şi cu mine, domnule Hersheimmer, vom sta de veghe, pe rând.</p>
               <p>         Tuppence era pe punctul de a protesta când, aruncându-şi ochii spre pat, o văzu pe doamna Vandemeyer cu ochii întredeschişi şi cu o expresie atât de înspăimântată şi îndărătnică pe faţă, încât cuvintele îi îngheţară pe buze.</p>
               <p>         O clipă se întrebă dacă leşinul şi criza de inimă fuseseră un mare bluf, dar, amintindu-şi paloarea cadaverică, respinse ideea. În timp ce o privea, expresia aceea dispăru ca prin minune, şi doamna Vandemeyer zăcea inertă şi nemişcată ca mai înainte. O clipă fetei i se păru că visase. Totuşi, se hotărî să fie în alertă.</p>
               <p>         — Ei bine, cred c-ar fi mai bine să ne mai mişcăm puţin şi să ieşim de aici.</p>
               <p>         Ceilalţi îi împărtăşiră sugestia. Sir James luă din nou pulsul doamnei Vandemeyer.</p>
               <p>         — E perfect satisfăcător, îi spuse cu glas încet lui Tuppence. După ce se va odihni o noapte, va fi în regulă.</p>
               <p>         Fata ezită un moment lângă pat. Intensitatea expresiei pe care o surprinsese, o impresionase profund. Doamna Vandemeyer ridică pleoapele. Părea că se chinuie să spună ceva. Tuppence se aplecă asupra ei.</p>
               <p>         — Nu… Pleca… Păru incapabilă să continuie, murmurând ceva ce semăna cu „somn”. Apoi, încercă din nou.</p>
               <p>         Tuppence se aplecă şi mai mult. Era doar o suflare.</p>
               <p>         — Domnul… Brown… Glasul se frânse.</p>
               <p>         Însă ochii pe jumătate închişi păreau încă să transmită un mesaj agonic.</p>
               <p>         Mişcată de un impuls brusc, fata spuse repede:</p>
               <p>         — N-am să părăsesc apartamentul. Voi sta trează toată noaptea. O undă de uşurare licări în ochii femeii, înainte ca pleoapele să i se închidă. În aparenţă, doamna Vandemeyer dormea. Însă cuvintele ei treziseră în Tuppence o nouă nelinişte. Ce vrusese să spună prin şoapta aceea „domnul Brown”? Tuppence se surprinse privind nervoasă peste umăr. Şifonierul mare se profila într-o manieră sinistră în faţa ochilor ei. Un bărbat s-ar fi putut ascunde cu mare uşurinţă în el… Pe jumătate ruşinată de sine însăşi, Tuppence trase uşile şi privi înăuntru.</p>
               <p>         Bine-nţeles… Nu era nimeni. Se aplecă şi se uită sub pat. Nu mai exista nici o altă posibilitate de ascunziş.</p>
               <p>         Tuppence îşi scutură umerii în felul ei caracteristic. Era absurd cum te puteai îmbolnăvi de nervi! Ieşi încetişor din cameră. Julius şi sir James vorbeau cu glas scăzut. Sir James se întoarse spre ea.</p>
               <p>         — Încuie uşa pe dinafară, te rog, domnişoară Tuppence şi scoate cheia. Nu trebuie să existe nici o posibilitate ca cineva să pătrundă în cameră.</p>
               <p>         Gravitatea purtării lui îi impresionă şi Tuppence se simţi puţin ruşinată de criza ei de „nervi”.</p>
               <p>         — Ascultaţi, rosti Julius brusc, mai e şi băiatul ăla isteţ al lui Tuppence. Cred c-ar fi mai bine să mă duc jos să-i spun şi lui ce se întâmplă. E un flăcău pe cinste, Tuppence.</p>
               <p>         — Apropo, cum aţi intrat? Am uitat să vă întreb.</p>
               <p>         — Ei bine, Albert mi-a telefonat cum i-ai spus. Am alergat la sir James şi am venit amândoi direct aici. Băiatul ne aştepta şi era puţin îngrijorat de ceea ce ţi s-ar fi putut întâmpla. Ascultase la uşa de la intrare, dar nu reuşise să audă nimic. Oricum, a fost ideea lui să urcăm cu liftul pentru cărbuni, în loc să sunăm. Aşa că am urcat fără să fim auziţi. Albert mai e încă jos şi trebuie să fi înnebunit până acum.</p>
               <p>         Cu asta, Julius se îndepărtă în grabă.</p>
               <p>         — Domnişoară Tuppence, spuse sir James, dumneata cunoşti locul ăsta mai bine. Ce camere propui să le ocupăm?</p>
               <p>         Tuppence se gândi câteva clipe.</p>
               <p>         — Cred că budoarul doamnei Vandemeyer e cel mai confortabil, spuse în cele din urmă, şi o luă într-acolo.</p>
               <p>         Sir James privi în jur, aprobând.</p>
               <p>         — E perfect, şi acum, dragă domnişoară, du-te la culcare şi încearcă să dormi.</p>
               <p>         Tuppence scutură din cap cu hotărâre.</p>
               <p>         — Nu mă duc, mulţumesc, sir James. L-aş visa toată noaptea pe domnul Brown!</p>
               <p>         — Dar vei fi foarte obosită, copilă.</p>
               <p>         — Nu, n-am să fiu. Prefer să stau trează… Zău.</p>
               <p>         Avocatul nu mai insistă.</p>
               <p>         Julius reveni după câteva minute, după ce îl liniştise şi îl recompensase pe Albert din plin pentru serviciile lui. Cum şi el dădu greş în intenţia de a o convinge pe Tuppence să se ducă la culcare, spuse hotărât:</p>
               <p>         — În orice caz, trebuie să ai ceva de mâncare pe aici. Unde-i cămara?</p>
               <p>         Tuppence îl îndrumă şi Julius reveni după câteva clipe cu plăcintă rece şi trei farfurii.</p>
               <p>         După ce mâncă cu poftă, fata se simţi înclinată să respingă temerile pe care le avusese cu o jumătate de oră mai înainte. Puterea banilor nu putea da greş.</p>
               <p>         — Şi acum, domnişoară Tuppence, spuse sir James, am vrea să auzim aventura dumitale.</p>
               <p>         — Chiar aşa, întări Julius.</p>
               <p>         Tuppence îşi depănă aventurile cu o oarecare plăcere. Din când în când, Julius intervenea cu câte un „Bravo!” admirativ. Sir James nu spuse nimic până când ea termină, şi acel „bine lucrat, domnişoară Tuppence”, al lui o făcu să roşească de plăcere.</p>
               <p>         — Un singur lucru nu-mi este clar, spuse Julius. Ce a făcut-o să vrea s-o întindă?</p>
               <p>         — Nu ştiu, recunoscu Tuppence.</p>
               <p>         Sir James îşi mângâie barba gânditor.</p>
               <p>         — Camera era în mare dezordine. Asta dovedeşte că plecarea ei nu fusese premeditată. Pare ca şi cum ar fi primit un semnal brusc de alarmă de la cineva.</p>
               <p>         — De la domnul Brown, presupun, zise Julius ironic.</p>
               <p>         Avocatul îl privi lung câteva clipe.</p>
               <p>         — De ce nu? Spuse el. Aminteşte-ţi că dumneata însuţi ai fost dus de nas de el.</p>
               <p>         Julius roşi jenat.</p>
               <p>         — Îmi vine să înnebunesc rând mă gândesc cât de prost am fost să-i dau fotografia lui Jane. Prost ca o oaie! Ehei, dacă pun vreodată mâna pe el, îl storc ca pe… ca pe dracu!</p>
               <p>         — Această eventualitate pare puţin probabilă, spuse sec, celălalt.</p>
               <p>         — Cred că aveţi dreptate, recunoscu Julius cu sinceritate. Şi, în tot cazul, ceea ce caut eu e originalul. Unde credeţi că ar putea fi, sir James?</p>
               <p>         Avocatul scutură din cap.</p>
               <p>         — Imposibil de spus. Dar cred că pot spune unde a fost.</p>
               <p>         — Da? Unde?</p>
               <p>         Sir James zâmbi.</p>
               <p>         La locul aventurii dumitale nocturne, la sanatoriul din Bournemouth.</p>
               <p>         — Acolo? Imposibil. Am întrebat.</p>
               <p>         — Nu, dragul meu, dumneata ai întrebat de o persoană cu numele de Jane Finn. Dacă fata a fost plasată acolo, e mai mult ca sigur că a fost prezentată sub un nume fals.</p>
               <p>         — Bravo! Strigă Julius. Eu nu m-aş fi gândit niciodată la asta!</p>
               <p>         — Era destul de limpede, răspunse celălalt.</p>
               <p>         — Poate că şi doctorul era amestecat în afacerea asta, sugeră Tuppence.</p>
               <p>         Julius scutură din cap.</p>
               <p>         — Nu cred. L-am citit imediat. Nu, sunt absolut sigur că doctorul Hall eO. K.</p>
               <p>         — Hall, ai spus? Întrebă sir James. E ciudat… E într-adevăr foarte ciudat…</p>
               <p>         — De ce?</p>
               <p>         — Pentru că, întâmplător, l-am întâlnit azi-dimineaţă. Îl cunosc de vreo câţiva ani, iar azi-dimineaţă m-am intersectat cu el pe stradă. Mi-a spus că stă la Metropole. Se întoarse către Julius. Nu ţi-a spus că vine la Londra?</p>
               <p>         Julius scutură din cap.</p>
               <p>         — Ciudat, îngână sir James. Dumneata nu ai menţionat numele ăsta în această după-amiază, altfel ţi-aş fi sugerat să te duci şi să-i ceri şi alte informaţii, dându-ţi cartea mea de vizită, pentru a te putea introduce la el.</p>
               <p>         — Sunt un berbec, spuse Julius cu o umilinţă surprinzătoare. Trebuia să mă fi gândit la chestia aia cu numele fals.</p>
               <p>         — Cum puteai să te mai gândeşti la ceva după ce ai căzut din pom? Strigă Tuppence. Sunt sigură că altul ar fi murit.</p>
               <p>         — Lasă, oricum nu mai contează, spuse Julius. O avem în mână pe doamna Vandemeyer şi ea ne va spune tot ce vrem.</p>
               <p>         — Da, recunoscu Tuppence, însă glasul nu îi sună prea sigur.</p>
               <p>         Tăcerea se lăsă peste ei. Puţin câte puţin, fantasmele nopţii începură să-şi facă efectul… Un trosnet brusc al vreunei mobile… O învolburare imperceptibilă de perdea… Brusc, Tuppence sări în sus cu un ţipăt.</p>
               <p>         — Nu mă pot stăpâni. Ştiu că domnul Brown e aici, undeva în apartament!</p>
               <p>         Îl simt.</p>
               <p>         — Ei hai, Tuppence, cum ar putea fi? Uşa asta e deschisă spre hol. Nimeni n-ar putea intra pe uşa din faţă fără să-l vedem sau să-l auzim.</p>
               <p>         — Degeaba. Simt că e aici!</p>
               <p>         Privi rugătoare la sir James care răspunse cu gravitate:</p>
               <p>         — Cu toată stima pentru sentimentele dumitale (care sunt şi ale mele în problema asta), nu văd cum e omeneşte posibil ca cineva să fie în apartament fără ştirea noastră.</p>
               <p>         Fata se simţi puţin mai liniştită la auzul acestor cuvinte.</p>
               <p>         — Când stai treaz toată noaptea, întotdeauna devii nervos, mărturisi ea.</p>
               <p>         — Da, spuse sir James. Suntem în situaţia unor oameni care ţin o şedinţă de spiritism. Poate că dacă am avea un medium printre noi, am obţine nişte rezultate fantastice.</p>
               <p>         — Credeţi în spiritism? Întrebă Tuppence cu ochii larg deschişi.</p>
               <p>         Avocatul ridică din umeri.</p>
               <p>         — Fără îndoială, e ceva adevărat în asta. Dar majoritatea mărturiilor n-ar avea nici o valoare în boxa martorilor.</p>
               <p>         Orele se scurgeau. La prima licărire a zorilor, sir James trase la o parte draperiile. În faţa lor se deschidea ceea ce puţini londonezi văd, priveliştea răsăritului de soare peste oraşul adormit. Acum, odată cu ivirea luminii, spaimele şi fantasmele, nopţii păreau absurde. Starea de spirit a lui Tuppence reveni la normal.</p>
               <p>         — Ura! Zise ea. Se prefigurează o zi minunată. Şi-l vom găsi pe Tommy. Şi pe Jane Finn. Şi totul va fi nemaipomenit. Am să-l întreb pe domnul Carter dacă pot fi făcută Doamnă a Regatului Unit.</p>
               <p>         La şapte, Tuppence se oferi să facă un ceai. Se întoarse cu tava pe care erau ceainicul şi patru ceşti.</p>
               <p>         — Pentru cine e cealaltă ceaşcă? Întrebă Julius.</p>
               <p>         — Pentru prizonieră, bine-nţeles. Presupun că putem să o considerăm aşa.</p>
               <p>         — Să-i oferi un ceai e un gen de efect contrar al nopţii trecute, spuse Julius.</p>
               <p>         — Da, aşa e, admise Tuppence. Însă, oricum, merge. Sper să intraţi amândoi, în cazul în care sare la mine sau se întâmplă ceva. Înţelegeţi, nu ştiu în ce toane s-a trezit.</p>
               <p>         Sir James şi Julius o conduseră până la uşă.</p>
               <p>         — Unde e cheia? Oh, sigur, e la mine.</p>
               <p>         Introduse cheia în broască, o răsuci, şi apoi se opri:</p>
               <p>         — Dar dacă, totuşi, a evadat? Întrebă ea în şoaptă.</p>
               <p>         — Absolut imposibil, răspunse Julius încrezător.</p>
               <p>         Însă sir James nu spuse nimic.</p>
               <p>         Tuppence inspiră adânc şi intră. Scoase un suspin de uşurare când o văzu pe doamna Vandemeyer întinsă în pat.</p>
               <p>         — Bună dimineaţa, salută ea, veselă. V-am adus un ceai.</p>
               <p>         Doamna Vandemeyer nu răspunse. Tuppence lăsă ceaşca pe noptieră şi se duse să tragă jaluzelele. Când se întoarse, observă că doamna Vandemeyer zăcea în aceeaşi poziţie. Cu o teamă subită în suflet, Tuppence se repezi către pat. Mâna pe care o ridică era rece ca gheaţa… De acum doamna Vandemeyer nu avea să mai vorbească în veci…</p>
               <p>         Ţipătul ei îi aduse şi pe ceilalţi. Le trebui foarte puţin. Doamna Vandemeyer murise… Trebuie să fi fost moartă de câteva ore. Era clar că murise în somn.</p>
               <p>         — Nenorocit ghinion! Strigă disperat, Julius.</p>
               <p>         Avocatul era mai calm, însă în ochi avea o lucire ciudată.</p>
               <p>         — Dacă e noroc, replică el.</p>
               <p>         — Nu credeţi… Dar, e absolut imposibil… Nimeni n-ar fi putut intra.</p>
               <p>         — Nu, admise avocatul. Nu văd cum ar fi putut. Şi totuşi… Ea era pe punctul de a-l trăda pe domnul Brown… Şi a murit. Să fie doar o întâmplare?</p>
               <p>         — Dar cum…</p>
               <p>         — Da, cum! Asta trebuie să aflăm. Rămase tăcut, mângâindu-şi uşor bărbia. Trebuie să aflăm, rosti liniştit, şi Tuppence se gândi că, dacă ea ar fi fost domnul Brown, nu i-ar fi plăcut tonul acestor vorbe simple.</p>
               <p>         Privirea lui Julius se îndreptă spre fereastră.</p>
               <p>         — Fereastra e deschisă, remarcă el. Credeţi…</p>
               <p>         Tuppence scutură din cap.</p>
               <p>         — Balconul se întinde atât cât ţine budoarul, iar noi eram acolo.</p>
               <p>         — Poate el s-a strecurat afară… Sugeră Julius.</p>
               <p>         Însă sir James îl întrerupse.</p>
               <p>         — Metodele domnului Brown nu sunt atât de lipsite de rafinament, între timp, trebuie să chemăm un medic, însă, înainte de asta, există ceva în cameră care ne-ar putea fi de folos?</p>
               <p>         Toţi trei începură să caute în grabă. O grămadă de cenuşă în cămin indica faptul că doamna Vandemeyer arsese toate hârtiile înainte de a încerca să fugă. Nu rămăsese nimic important, deşi cercetaseră şi cealaltă cameră.</p>
               <p>         — Uitaţi aici, spuse brusc Tuppence, arătând către un mic seif demodat, din perete. Cred că e pentru bijuterii, dar s-ar putea să conţină şi altceva.</p>
               <p>         Cheia era în broască şi Julius descuie uşiţa şi se uită înăuntru. Cercetarea îi luă ceva timp.</p>
               <p>         — Ei bine? Spuse Tuppence nerăbdătoare.</p>
               <p>         Înainte de a răspunde, Julius îşi scoase capul şi trânti uşa. Urmă o scurtă pauză.</p>
               <p>         — Nimic, spuse el.</p>
               <p>         După cinci minute, medicul chemat în grabă îşi făcu precipitat, apariţia. Recunoscându-l pe sir James, atitudinea sa fu foarte politicoasă.</p>
               <p>         — Infarct cardiac, sau poate o supradoză de somnifer. Mirosi. Parcă s-ar simţi şi un miros de chloral în aer.</p>
               <p>         Tuppence îşi aminti de paharul pe care îl azvârlise. Un nou gând o făcu să se îndrepte spre lavoar. Găsi sticluţa din care doamna Vandemeyer turnase câteva picături.</p>
               <p>         Fusese pe trei sferturi plină. Acum… Era goală.</p>
            </div>
            <div type="div2" rend="P11">
               <head>         Capitolul XIV. O consultaţie.</head>
               <p>         Nimic nu poate fi mai surprinzător şi mai de necrezut decât uşurinţa cu care sir James aranjă toate lucrurile. Doctorul acceptă pe loc teoria că doamna Vandemeyer luase din greşeală o supradoză de chloral. Se îndoi că ar fi fost necesară o anchetă. Dacă da, urma să-l anunţe pe sir James. Înţelese că doamna Vandemeyer era pe punctul de a pleca în străinătate şi îşi concediase servitoarele. Sir James şi tinerii lui prieteni erau la ea, într-o scurtă vizită, când doamna căzu brusc, iar ei îşi petrecură noaptea în apartament nevrând s-o lase singură.</p>
               <p>         Cunoşteau vreo rudă de-a ei? Nu cunoşteau, însă sir James se prezentă ca fiind avocatul ei.</p>
               <p>         Curând după aceea sosi o infirmieră să-şi preia îndatoririle, iar medicul părăsi clădirea blestemată.</p>
               <p>         — Şi acum ce facem? Întrebă Julius, disperat. Cred că am pierdut tot.</p>
               <p>         Sir James îşi mângâie bărbia gânditor.</p>
               <p>         — Nu, spuse el liniştit. Mai există şansa că doctorul Hall să ne poată spune ceva.</p>
               <p>         — Drace! Uitasem de el.</p>
               <p>         — Şansa e minimă, dar nu trebuie neglijată. Parcă v-am spus că stă la Metropole. Aş sugera să-l vizităm cât mai curând posibil. Ce-aţi zice s-o facem după o baie bună şi un mic dejun?</p>
               <p>         Rămase stabilit ca Tuppence, şi Julius să se întoarcă la Ritz, apoi să treacă pe la sir James să-l ia cu maşina. Programul, fu întocmai respectat, şi puţin după unsprezece, maşina trase în faţă la Metropole, întrebară de doctorul Hall şi un băiat plecă în căutarea lui. Câteva minute mai târziu, doctorul venea în grabă spre ei.</p>
               <p>         — Ne puteţi acorda câteva minute, doctore Hall? Întrebă sir James politicos. Daţi-mi voie să vă prezint domnişoarei Cowley. Pe domnul Hersheimmer cred că l-aţi cunoscut deja.</p>
               <p>         O luminiţă jucăuşă apăru în ochii doctorului când dădu mâna cu Julius.</p>
               <p>         — Ah, da, tânărul meu prieten din episodul cu pomul! Glezna e bine, nu?</p>
               <p>         — S-a vindecat datorită tratamentului dumneavoastră eficient, doctore.</p>
               <p>         — Şi problema sentimentală? Ha, ha!</p>
               <p>         — Sunt încă în căutare, spuse Julius, scurt.</p>
               <p>         — Ca să revenim la subiect, putem să discutăm ceva în particular? Întrebă sir James.</p>
               <p>         — Desigur. Cred că e pe aici o cameră unde putem vorbi, fără să fim deranjaţi.</p>
               <p>         O luă înainte, iar ceilalţi îl urmară. Se aşezară şi doctorul se uită întrebător la sir James.</p>
               <p>         — Doctore Hall, sunt foarte dornic să găsesc o tânără doamnă, în scopul de a obţine de la ea o depoziţie. Am motive să cred că, la un moment dat, s-aaflat în sanatoriul dumneavoastră din Bournemouth. Sper că nu încalc vreo etichetă profesională prin întrebările mele.</p>
               <p>         — Presupun că e o problemă de depunere de mărturie.</p>
               <p>         Sir James ezită o clipă, apoi răspunse:</p>
               <p>         — Da.</p>
               <p>         — Voi fi încântat să vă dau orice informaţie, dacă stă în puterile mele. Cum se numeşte tânăra doamnă? Domnul Hershefmmer m-a întrebat, din câte îmi amintesc de… Se întoarse spre Julius.</p>
               <p>         — Numele, spuse brutal sir James, practic nu contează. Mai mult ca sigur a fost internată sub un nume fals. Însă, aş dori să ştiu dacă o cunoaşteţi pe doamna Vandemeyer.</p>
               <p>         — Doamna Vandemeyer, din 20 South Audley Mansions? O cunosc oarecum.</p>
               <p>         — Nu sunteţi în temă cu ce s-a întâmplat?</p>
               <p>         — Ce vreţi să spuneţi?</p>
               <p>         — Nu ştiţi că doamna Vandemeyer a murit?</p>
               <p>         — Sfinte Doamne, habar n-aveam! Cum s-a întâmplat?</p>
               <p>         — A luat noaptea trecută o supradoză de chloral.</p>
               <p>         — Intenţionat?</p>
               <p>         — Din greşeală, se crede. N-aş vrea să mă pronunţ. Oricum, azi-dimineaţă a fost găsită moartă.</p>
               <p>         — Foarte ciudat. O femeie deosebit de frumoasă. Presupun că era prietenă cu dumneavoastră din moment ce sunteţi la curent cu toate acestea.</p>
               <p>         — Cunosc toate detaliile pentru că… Ei bine, eu am fost cel care a găsit-o moartă.</p>
               <p>         — Nu, zău! Spuse doctorul, privindu-l lung.</p>
               <p>         — Da, răspunse sir James mângâindu-şi gânditor bărbia.</p>
               <p>         — E într-adevăr o veste tristă, dar, scuzaţi-mă, nu văd ce legătură are cu problema de care vă interesaţi.</p>
               <p>         — Legătura constă în aceea că ne întrebăm dacă nu cumva doamna Vandemeyer v-a încredinţat spre îngrijire o tânără rudă de-a ei.</p>
               <p>         Julius se aplecă repede înainte.</p>
               <p>         — Aşa s-a şi întâmplat, răspunse doctorul liniştit.</p>
               <p>         — Sub numele de…?</p>
               <p>         — Janet Vandemeyer. Am înţeles că era nepoata doamnei Vandemeyer.</p>
               <p>         — Când a fost adusă?</p>
               <p>         — Din câte îmi amintesc, în iunie sau iulie 19.</p>
               <p>         — Era un caz de boală mintală?</p>
               <p>         — Era perfect sănătoasă, dacă la asta vă referiţi. Am înţeles de la doamna Vandemeyer că erau împreună pe „Lusitania” când vasul acela blestemat s-a scufundat şi, ca atare, fata a suferit un şoc cumplit.</p>
               <p>         — Deci, înseamnă că suntem pe drumul cel bun. Sir James privi în jur.</p>
               <p>         — Cum am mai spus, sunt un berbec! Mormăi Julius.</p>
               <p>         Doctorul îi privi pe toţi curios.</p>
               <p>         — Spuneaţi că doriţi să obţineţi de la ea o depoziţie? Dar dacă nu e înstare să o depună?</p>
               <p>         — Ce? Tocmai aţi spus că e perfect sănătoasă.</p>
               <p>         — Aşa şi este. Cu toate astea, dacă doriţi să depună vreo mărturie privind unele evenimente anterioare datei de 7 mai 1915, n-o să fie capabilă să v-o dea.</p>
               <p>         Se uitară la omuleţ stupefiaţi. Acesta dădu din cap vesel.</p>
               <p>         — Păcat, spuse el, mare păcat, mai ales că bănuiesc că-i o problemă serioasă, sir James. Dar, ăsta-i adevărul, nu vă poate spune nimic.</p>
               <p>         — Dar de pe, omule? La dracu cu toate astea, de ce?</p>
               <p>         Omuleţul îşi îndreptă privirea binevoitoare spre tânărul american.</p>
               <p>         — Pentru că Janet Vandemeyer suferă de o totală amnezie.</p>
               <p>         — Ce?</p>
               <p>         — Chiar aşa. Un caz interesant, un caz foarte interesant. Nu chiar neobişnuit, cum aţi putea crede. Mai există alte câteva cazuri identice. Ăsta e primul caz de acest gen de care m-am ocupat personal, şi trebuie să recunosc că este extrem de interesant. Satisfacţia omuleţului părea deplasată.</p>
               <p>         — Şi nu-şi aminteşte nimic, spuse încetişor sir James.</p>
               <p>         — Nimic de dinainte de 7 mai 1915. După această dată, memoria ei e tot atât de bună ca cea a dumneavoastră sau a mea.</p>
               <p>         — Care e primul lucru pe care şi-l aminteşte?</p>
               <p>         — Că a ajuns la ţărm cu supravieţuitorii. Totul înainte e alb. Nu ştia nici cum o cheamă, sau de unde venea, ori unde se afla. Nici măcar nu vorbea propria sa limbă.</p>
               <p>         — Dar asta-i ceva cu totul ieşit din comun! Afirmă Julius.</p>
               <p>         — Nu, dragul meu domn. În condiţiile sale, e ceva foarte normal. Sistemul nervos a suferit un şoc sever. Pierderea de memorie urmează aproape întotdeauna aceeaşi linie. Am sugerat să fie dusă la un specialist, bine-nţeles. Există la Paris un medic foarte bun, care studiază astfel de cazuri… Dar doamna Vandemeyer a respins ideea publicităţii care, desigur, se putea face pe marginea acestui caz.</p>
               <p>         — Îmi imaginez că s-ar fi făcut, spuse sir James, întunecat.</p>
               <p>         — Am fost de acord cu ea. Astfel de cazuri capătă notorietate. Iar fata era foarte tânără… Cred că avea nouăsprezece ani. Ar fi fost păcat ca infirmitatea ei să fie făcută publică… Putea să-i afecteze viitorul. Pe lângă asta, nu există vreun tratament special care se indică în asemenea cazuri. E doar o problemă de timp, de aşteptare.</p>
               <p>         — De aşteptare?</p>
               <p>         — Da, mai devreme sau mai târziu, memoria îi va reveni… Tot atât de brusc precum a dispărut. Însă, după toate probabilităţile, fata va fi uitat în întregime perioada anterioară şi viaţa ei va începe din punctul în care a lăsat-o… De la scufundarea „Lusitaniei”.</p>
               <p>         — Şi când vă aşteptaţi să survină asta?</p>
               <p>         Doctorul ridică din umeri.</p>
               <p>         — Ah, asta n-o pot spune. Uneori e o problemă de luni, alteori s-a întâmplat să dureze şi douăzeci de ani! Câteodată, un şoc poate pune la loc ce aluat celălalt şoc.</p>
               <p>         — Alt şoc, aşa? Rosti Julius, pe gânduri.</p>
               <p>         — Exact. A fost un caz în Colorado… Omuleţul continuă să sporovăiască volubil, plin de entuziasm.</p>
               <p>         Julius păru că nu ascultă. Se adâncise în gândurile sale şi stătea încruntat. Brusc, reveni din meditaţia sa adâncă şi bătu cu arătătorul atât de tare în tăblia mesei, încât tresăriră cu toţii, mai ales doctorul.</p>
               <p>         — Am găsit! Aş vrea, doctore, să vă cunosc părerea, ca medic, despre planul ce mi-a venit în minte. Să spunem că Jane ar urma să traverseze din nou eleşteul cu heringi, şi s-ar întâmpla acelaşi lucru. Submarinul, vasul care se scufundă, toată lumea e urcată în bărci… Şi aşa mai departe. N-ar putea ţine şmecheria? Nu i-ar face asta un ditamai cucui subconştientului ei, cum se zice în jargon, şi să-l facă să funcţioneze iar O. K.?</p>
               <p>         — O speculaţie foarte interesantă, domnule Hersheimmer. După părerea mea, ar putea avea succes. Din nefericire, nu avem condiţii ca lucrurile să se deşfăşoare aşa cum le-aţi imaginat.</p>
               <p>         — Nu în mod natural, doctore. Vorbeam de o regizare.</p>
               <p>         — Regizare?</p>
               <p>         — Păi da. Care e dificultatea? Închiriem un transatlantic…</p>
               <p>         — Un transatlantic! Murmură uşor doctorul Hall.</p>
               <p>         — Închiriem nişte pasageri, închiriem un submarin… Asta cred că-i singura dificultate. Guvernanţii sunt cam înguşti la minte când e vorba de maşinile lor de război. N-or să vrea să vândă primului venit. Şi totuşi, cred că se poate rezolva. Aţi auzit vreodată de cuvântul „mită”, domnule? Ei bine, mita funcţionează în toate timpurile! Socot că n-o să trebuiască să tragem cu adevărat cu torpile. Dacă fiecare aleargă de colo-colo şi se vaită suficient de zgomotos că vasul se scufundă, ar fi destul pentru o fată tânără şi inocentă ca Jane. În timpul ăsta, i se va pune un colac de salvare şi va fi grăbită spre o barcă încărcată cu artişti bine dresaţi, care să zbiere isteric… Aşa ar trebui să se regăsească unde era în mai 1915. Cum vi se pare, în linii generale?</p>
               <p>         Doctorul Hall se uită la Julius. Din privirea lui îţi dădeai seama de tot ce nu putea spune cu glas tare.</p>
               <p>         — Nu, răspunse Julius privirii aceleia, nu sunt nebun. Treaba e perfect posibilă. Asta se face zilnic în Statele Unite la filmări. N-aţi văzut pe ecran trenuri care se ciocnesc în filme? Care e diferenţa între a cumpăra un tren şi a cumpăra un transatlantic? Obţinem recuzita şi dumneavoastră puteţi merge înainte!</p>
               <p>         Doctorul Hall îşi recăpătă glasul.</p>
               <p>         — Dar cheltuiala, dragul meu domn? Vocea i se înălţă. Cheltuiala! Va fi uriaşă!</p>
               <p>         — Nu-mi fac deloc probleme de bani, explică simplu Julius.</p>
               <p>         Doctorul Hall întoarse o faţă rugătoare către sir James, care zâmbi uşor.</p>
               <p>         — Domnul Hersheimmer e foarte bogat… Chiar foarte bogat.</p>
               <p>         Privirea doctorului reveni la Julius, total schimbată. Nu mai era un tânăr excentric care avea obiceiul să cadă din pom. Ochii doctorului îl priveau curespectul cuvenit unui om bogat.</p>
               <p>         — Un plan foarte remarcabil. Foarte remarcabil, murmură el. Filmele… Desigur. Pasiunea dumneavoastră, a americanilor, pentru cinema.</p>
               <p>         Foarte interesant. Mă tem că noi, aici, suntem cam în urmă cu metodele noastre. Şi chiar aveţi de gând să duceţi la îndeplinire acest plan?</p>
               <p>         — Pariaţi pe ultimul dolar că îl duc?</p>
               <p>         Doctorul îl crezu… Ceea ce era un compliment pentru naţionalitatea lui. Dacă un englez ar fi sugerat un asemenea lucru, ar fi avut mari dubii asupra sănătăţii lui mintale.</p>
               <p>         — Nu pot garanta vindecarea, preciză el. Poate ar trebui să-mi lămuresc mai bine lucrurile.</p>
               <p>         — Desigur, e în regulă, spuse Julius. Dumneavoastră doar aduceţi-o pe Jane, şi restul lăsaţi pe mine.</p>
               <p>         — Jane?</p>
               <p>         — Atunci, domnişoara Janet Vandemeyer. Să dăm un telefon la staţionarul dumneavoastră, chiar acum, şi să le cerem să ne-o trimită? Sau dau eu o fugă şi o aduc cu maşina?</p>
               <p>         Doctorul îl privi lung.</p>
               <p>         — Iertaţi-mă, domnule Hersheimmer. Credeam că aţi înţeles.</p>
               <p>         — Să înţeleg ce?</p>
               <p>         — Că domnişoara Vandemeyer nu mai e sub îngrijirea mea.</p>
            </div>
            <div type="div2" rend="P11">
               <head>         Capitolul XV. Tuppence primeşte o cerere în căsătorie.</head>
               <p>         Julius sări în sus.</p>
               <p>         — Ce?</p>
               <p>         — Credeam că sunteţi la curent cu asta.</p>
               <p>         — Când a plecat?</p>
               <p>         — Staţi să văd. Azi e luni, nu-i aşa? Trebuie să fi fost miercurea trecută… Păi da… Da, în aceeaşi seară când… Ăă… Aţi căzut din copac.</p>
               <p>         — În seara aceea? Înainte sau după?</p>
               <p>         — Staţi să văd… Oh, da, după. A sosit un mesaj foarte urgent de la doamna Vandemeyer. Tânăra doamnă şi infirmiera care o îngrijea au plecat cu trenul de noapte.</p>
               <p>         Julius se prăbuşi la loc în scaun.</p>
               <p>         — Sora Edith… Plecată cu o pacientă… Da, îmi amintesc, mormăi el. Doamne, fusesem atât de aproape!</p>
               <p>         Doctorul Hall părea încurcat.</p>
               <p>         — Nu înţeleg. În definitiv, tânăra doamnă nu e cu mătuşa ei?</p>
               <p>         Tuppence scutură din cap. Tocmai vroia să răspundă, când o privire iute din partea lui sir James o făcu să-şi ţină limba. Avocatul se ridică.</p>
               <p>         — Vă rămân foarte îndatorat, doctore Hall. Vă suntem recunoscători pentru tot ce ne-aţi spus. Mă tem că nu suntem în situaţia de a da de urma domnişoarei Vandemeyer. Ce ne puteţi spune despre sora care o însoţea? Ştiţi unde se află?</p>
               <p>         Doctorul scutură din cap.</p>
               <p>         — Cum se întâmplă, n-am mai auzit de ea. Am înţeles că urma să rămână un timp cu domnişoara Vandemeyer. Dar, ce s-a putut întâmpla? Nu pot să cred că fata a fost răpită.</p>
               <p>         — Rămâne de văzut, spuse grav sir James.</p>
               <p>         Celălalt ezită.</p>
               <p>         — Nu credeţi că ar trebui să anunţ poliţia?</p>
               <p>         — Nu, nu. După toate probabilităţile, tânăra trebuie să fie la alte rude.</p>
               <p>         Doctorul nu păru complet satisfăcut, dar văzu că sir James nu vroia să spună mai mult şi înţelese că, a încerca să scoţi mai multe informaţii de la un renumit K. C., era în zadar. Prin urmare, îşi luă la revedere, şi cei trei părăsiră hotelul. Câtva timp stătură de vorbă lângă maşină.</p>
               <p>         — Să înnebuneşti, nu alta! Strigă Tuppence. Când te gândeşti că Julius a stat câteva ore sub acelaşi acoperiş cu ea!</p>
               <p>         — Am fost un idiot, bombăni Julius, sumbru.</p>
               <p>         — N-aveai de unde să ştii, îl consolă Tuppence. Avea? Întrebarea era pentru sir James.</p>
               <p>         — Sfatul meu e să nu vă necăjiţi, răspunse cu blândeţe acesta. Nu are rost să plângi peste laptele care a dat în foc, aşa se zice, nu?</p>
               <p>         — Marea întrebare este care va fi următorul pas, adăugă Tuppence,practică.</p>
               <p>         Sir James ridică din umeri.</p>
               <p>         — Aţi putea da un anunţ pentru sora care a însoţit fata. Este singura sugestie pe care v-o pot da şi trebuie să mărturisesc că nu îmi pun mari speranţe în rezultatul lui. Altceva, nu văd ce ar fi de făcut. Nimic.</p>
               <p>         — Nimic? Tuppence se albi. Şi… Tommy?</p>
               <p>         — Să sperăm că nu i s-a întâmplat nimic, răspunse sir James. Da, trebuie să ne menţinem speranţa.</p>
               <p>         Însă peste capul ei plecat, ochii săi îi întâlniră pe ai lui Julius, şi clătină din cap aproape imperceptibil. Julius înţelese. Avocatul considera cauza pierdută. Chipul americanului deveni grav. Sir James îi luă mâna lui Tuppence.</p>
               <p>         — Să mă anunţi dacă mai afli ceva. Aştept orice scrisoare.</p>
               <p>         Tuppence îl privi fără expresie.</p>
               <p>         — Plecaţi?</p>
               <p>         — Ţi-am spus. Nu-ţi aduci aminte? În Scoţia.</p>
               <p>         — Ba da, dar credeam… Fata ezită.</p>
               <p>         Sir James ridică din umeri.</p>
               <p>         — Dragă domnişoară mă tem că nu mai pot face nimic. Toate urmele s-au evaporat. Îţi dau cuvântul meu că nu mai e nimic de făcut. Dacă apare ceva te anunţ cu mare bucurie, văd eu cum.</p>
               <p>         Cuvintele lui îi dădură lui Tuppence un cumplit sentiment de dezolare.</p>
               <p>         — Cred că aveţi dreptate, spuse. Oricum, vă mulţumesc mult că aţi încercat să ne ajutaţi. La revedere.</p>
               <p>         Julius era aplecat deasupra maşinii. Privind spre chipul, lăsat în jos, al fetei, o undă de milă trecu prin ochii ageri ai lui sir James.</p>
               <p>         — Nu fi atât de deznădăjduită, domnişoară Tuppence, spuse el, cu glas coborât. În vacanţă nu te distrezi întotdeauna. Tot atât de bine poţi să şi munceşti.</p>
               <p>         Ceva în tonul lui o făcu pe Tuppence să-l privească ascuţit. Avocatul clătină din cap, zâmbind.</p>
               <p>         — Nu, nu vreau să spun mai mult. Când vorbeşti prea mult, faci o mare greşeală. Ţine minte asta. Niciodată să nu spui tot ce ştii… Nici măcar celui mai bun prieten. Ai înţeles? La revedere.</p>
               <p>         Se îndepărtă. Tuppence privi lung în urma lui. Începea să înţeleagă metodele lui sir James. Îi mai dăduse, odată, un indiciu, în acelaşi mod neglijent. Să fi fost ăsta un alt indiciu? Ce vrusese să spună prin cele câteva cuvinte? Poate că vrusese să-i dea de înţeles că, totuşi, nu abandonase cazul; că, în secret, îşi va continua cercetările…</p>
               <p>         Gândurile îi fură întrerupte de Julius, care o grăbi să urce.</p>
               <p>         — Pari cam îngândurată, rosti el, în timp ce porniră. Ţi-a mai spus ceva tipul?</p>
               <p>         Tuppence deschise instinctiv gura, dar o închise la loc. Cuvintele lui sir James îi stăruiau în urechi: „Niciodată să nu spui tot ce ştii… Nici măcar celui mai bun prieten.” Şi ca un fulger, prin minte îi trecu o altă secvenţă. Julius în faţa seifului din apartament, întrebarea ei şi pauza dinaintea răspunsului lui:„Nimic”. Chiar nu fusese nimic? Sau găsise ceva ce vroia să păstreze doar pentru el? Dacă el putea să aibă secrete, ei bine, va avea şi ea.</p>
               <p>         — Nimic deosebit, răspunse.</p>
               <p>         Simţi cum Julius îi aruncă o privire cu coada ochiului.</p>
               <p>         — Spune, dăm o raită prin parc?</p>
               <p>         — Cum vrei.</p>
               <p>         Un timp, trecură pe sub copaci în tăcere. Era o zi splendidă. Plimbarea în aer liber o învioră pe Tuppence.</p>
               <p>         — Ce crezi, domnişoară Tuppence, am s-o găsesc vreodată pe Jane?</p>
               <p>         Tonul lui Julius era descurajat. Asta era ceva cu totul nou la el şi Tuppence se întoarse şi-l privi surprinsă.</p>
               <p>         — Asta e. Sunt la pământ şi-mi vine să renunţ la toată afacerea. Sir James nu ne-a mai dat nici o şansă, am înţeles. Nu-mi place tipul… Oricum, nu ne înghiţim reciproc, dar e foarte deştept şi amabil, şi dacă ar mai fi existat vreo speranţă, nu ne-ar fi abandonat… Acum, nu-i aşa?</p>
               <p>         Tuppence se simţi cam stingherită, însă cum îi intrase în cap că Julius îi ascundea ceva, rămase pe poziţie.</p>
               <p>         — Ne-a sugerat să dăm un anunţ în legătură cu infirmiera, îi aminti ea.</p>
               <p>         — Da, cu un glas al dracului de lipsit de speranţă! Nu, m-am săturat. Aproape că sunt hotărât să plec imediat înapoi, în Statele Unite.</p>
               <p>         — Oh, nu! Strigă Tuppence. Trebuie să-l găsim pe Tommy.</p>
               <p>         — Am uitat de Beresford, rosti Julius, încurcat. Asta aşa e. Trebuie să-l găsim. Dar după… Şi bine, am fost un visător chiar de când m-am lansat în povestea asta… Iar visele nu sunt bune de nimic. Ascultă, domnişoară Tuppence aş vrea să te întreb ceva.</p>
               <p>         — Da?</p>
               <p>         — Dumneavoastră şi Beresford. Ce e între voi?</p>
               <p>         — Nu înţeleg, replică Tuppence cu demnitate, şi adăugă aproape inconştient: Şi, oricum, greşeşti!</p>
               <p>         — Nu există nici un sentiment aparte între voi?</p>
               <p>         — Clar că nu, susţinu Tuppence cu înfocare. Tommy şi cu mine suntem prieteni, atâta tot.</p>
               <p>         — Cred că toţi îndrăgostiţii au spus la fel, la vremea lor, observă Julius.</p>
               <p>         — Prostii! Pufni Tuppence. Chiar arăt eu a fată care să se îndrăgostească de orice bărbat ce-i iese în cale?</p>
               <p>         — Categoric, nu. Pari a fi genul de fată de care te poţi îndrăgosti total.</p>
               <p>         — Oh! Exclamă Tuppence, luată prin surprindere. Presupun că ăsta-i un compliment.</p>
               <p>         — Sigur. Acum, să revenim. Presupunând că nu-l vom găsi niciodată pe Beresford, şi… Şi…</p>
               <p>         — Perfect, zi odată! Pot privi lucrurile în faţă. Şi… E mort! Ei bine?</p>
               <p>         — Şi toată afacerea asta a fost o pierdere de timp. Ce ai de gând să faci?</p>
               <p>         — Nu ştiu, recunoscu deschis Tuppence.</p>
               <p>         — Ai să fii a naibii de singură, biată copilă.</p>
               <p>         — Am să mă simt perfect, îl repezi deodată Tuppence cu obişnuita-irepulsie faţă de orice soi de milă privind persoana ei.</p>
               <p>         — Ce părere ai de căsătorie? Întrebă Julius. Ai ceva în vedere?</p>
               <p>         — Am de gând să mă mărit, se înţelege. Asta numai dacă… Se opri, vru să dea înapoi, apoi îşi apără cu vitejie concepţiile, am să găsesc pe cineva destul de bogat ca să merite efortul. Sunt prea sinceră, nu? Aş zice că mă vei dispreţui pentru asta.</p>
               <p>         — Niciodată n-am dispreţuit simţul afacerilor. Ai vreo imagine anume în minte?</p>
               <p>         — Imagine? Întrebă Tuppence, mirată. Vrei să spui înalt sau scund?</p>
               <p>         — Nu. Suma… Venitul.</p>
               <p>         — Oh, eu… Eu nu prea m-am gândit la asta.</p>
               <p>         — Ce-ai spune de mine?</p>
               <p>         — Tu?</p>
               <p>         — Da, eu.</p>
               <p>         — Oh, n-aş putea!</p>
               <p>         — De ce nu?</p>
               <p>         — Îţi spun că n-aş putea!</p>
               <p>         — Şi eu te întreb din nou de ce nu?</p>
               <p>         — Mi s-ar părea atât de necinstit.</p>
               <p>         — Nu văd nimic necinstit aici. Nu-i vorba de o cacialma. Te admir enorm, domnişoară Tuppence, mai mult decât pe oricare altă fată pe care am cunoscut-o. Eşti a naibii de curajoasă. Aş fi fericit să-ţi ofer o viaţă straşnică. Spune un cuvânt şi mergem pe loc la vreo bijuterie de prima mână şi aranjăm afacerea cu inelul.</p>
               <p>         — Nu pot, şopti Tuppence.</p>
               <p>         — Din cauza lui Beresford?</p>
               <p>         — Nu, nu, nu!</p>
               <p>         — Păi atunci?</p>
               <p>         Tuppence se mulţumi doar să scuture din cap cu energie.</p>
               <p>         — În mod rezonabil, nu te poţi aştepta la mai mulţi bani decât am eu.</p>
               <p>         — Oh, nu-i vorba de asta, bolborosi Tuppence, apoi izbucni într-un râs aproape isteric. În tot cazul, îţi mulţumesc foarte mult, dar cred că e mai bine să spun nu.</p>
               <p>         — Ţi-aş rămâne îndatorat dacă mi-ai face onoarea să te mai gândeşti până mâine la propunerea mea.</p>
               <p>         — Nu are rost.</p>
               <p>         — Totuşi, s-o lăsăm pe mâine.</p>
               <p>         — Foarte bine, răspunse moale Tuppence.</p>
               <p>         Până la Ritz, niciunul nu mai scoase o vorbă.</p>
               <p>         Tuppence urcă în camera ei. După înfruntarea cu personalitatea puternică a lui Julius se simţea epuizată moral. Se aşeză în faţa oglinzii şi îşi privi lung imaginea reflectată în ea.</p>
               <p>         — Proasto, murmură în cele din urmă, cu o grimasă. Prostuţo. Tot ce-ţi doreşti… Tot ce ai visat întotdeauna şi acum vii şi behăi un „nu” ca o oaie tâmpită. E singura ta şansă. De ce nu profiţi de ea? De ce nu o înhaţi? De ce nute agăţi de ea? Ce vrei mai mult?</p>
               <p>         Ca răspuns la propriile-i întrebări, privirea îi căzu pe un mic instantaneu al lui Tommy ce stătea pe toaleta ei într-o ramă ponosită. Un moment se luptă cu ea însăşi, apoi, renunţând la pretenţiile ei de fată cu picioarele pe pământ, luă instantaneul şi-l duse la buze, izbucnind într-un plâns cu sughiţuri.</p>
               <p>         — Oh, Tommy, Tommy, bolborosi, te iubesc atât de mult… Şi poate n-am să te mai văd niciodată.</p>
               <p>         După cinci minute se ridică, îşi şterse nasul şi-şi aranjă părul.</p>
               <p>         — Asta e, îşi zise, aspru. Să privim lucrurile în faţă. Se pare că m-am îndrăgostit de un băiat tâmpit care, probabil nu dă doi bani pe mine. Aici se opri. În orice caz, reluă ea, de parcă ar fi vrut să convingă un auditoriu nevăzut, nu ştiu ce e în capul lui. Niciodată nu mi-a spus. Eram mereu înverşunată împotriva sentimentalismului… Şi iată-mă acum mai sentimentală ca oricine. Ce tâmpite sunt fetele! Întotdeauna am spus-o. Bănuiesc că am să dorm cu fotografia lui sub pernă şi am să-l visez toată noaptea. E cumplit să-ţi dai seama că nu-ţi respecţi principiile.</p>
               <p>         Tuppence scutură din cap cu tristeţe.</p>
               <p>         — Nu ştiu ce să-i spun lui Julius, asta e clar. Oh, ce prost mă simt! Va trebui să-i spun ceva… El e atât de american şi meticulos şi va insista asupra motivului. Mă întreb dacă chiar a găsit ceva în seif…</p>
               <p>         Gândurile lui Tuppence luară alt curs. Revăzu cu atenţie şi perseverenţă evenimentele ultimei nopţi. Se legau cumva de cuvintele enigmatice ale lui sir James…</p>
               <p>         Brusc, tresări puternic… Chipul i se albi. Ochii ei, cu pupilele larg dilatate, priveau fix înainte.</p>
               <p>         — Imposibil, murmură. Imposibil! Trebuie să fiu nebună chiar să mă şi gândesc la aşa ceva…</p>
               <p>         Monstruos… Şi, totuşi, aşa se explica totul…</p>
               <p>         După un moment de gândire, se aşeză şi scrise un bilet, cântărind fiecare cuvânt. În cele din urmă se declară satisfăcută şi-l băgă într-un plic pe care trecu adresa lui Julius. Porni pe culoar spre camera lui şi bătu la uşă. După cum se aşteptase, camera era goală. Lăsă plicul pe masă.</p>
               <p>         Când se întoarse un băiat o aştepta în faţa camerei ei.</p>
               <p>         — Aveţi o telegramă, domnişoară.</p>
               <p>         Tuppence o smulse după tavă şi o desfăcu repede. Apoi scose un ţipăt. Telegrama era de la Tommy!</p>
            </div>
            <div type="div2" rend="P11">
               <head>         Capitolul XVI. Continuarea aventurilor lui Tommy.</head>
               <p>         Din bezna punctată cu junghiuri de foc, Tommy îşi reveni încetişor la viaţă. Când reuşi, în cele din urmă, să deschidă ochii, singurul lucru de care fu conştient era o durere chinuitoare în tâmple. Îşi dădea seama vag că se află într-un loc necunoscut. Unde era? Ce se întâmplase? Începu să clipească fără vlagă. Ăsta nu era dormitorul de la Ritz. Şi ce dracu se întâmplase cu capul lui?</p>
               <p>         — La naiba! Spuse, şi încercă să se ridice. Îşi adusese aminte. Se afla în casa sinistră din Soho. Scoase un geamăt şi căzu la loc. Printre genele abia întredeschise, începu să facă o recunoaştere atentă a locului.</p>
               <p>         — Îşi revine, remarcă un glas foarte aproape de urechea lui. Îl recunoscu pe dată ca fiind al bărbosului şi eficientului neamţ şi rămase artistic inert. Simţi că ar fi fost păcat să revină la viaţă prea repede; şi atâta timp cât durerea de cap nu i se mai potolea puţin, nu se simţea în stare să-şi vină cu totul în fire. Chinuit de durere, încercă să descifreze ce se întâmplase. Era limpede că, în timp ce asculta, cineva se năpustise asupra lui şi-l pocnise în cap. Acum ştiau că e spion. După toate probabilităţile, îl vor împuşca scurt. Nu încăpea nici un dubiu că era un loc izolat. Nimeni nu ştia unde se află, de aceea nu trebuia să se aştepte la vreun ajutor din afară, ci să se bazeze doar pe propriile sale forţe.</p>
               <p>         — Ei bine, iată-mă-s, îngână pentru sine şi repetă expresia de mai înainte: La naiba! De data asta reuşi să se ridice în capul oaselor.</p>
               <p>         Într-o clipă, neamţul fu lângă el şi-i puse un pahar la buze, ordonându-i scurt: „Bea”. Tommy se supuse. Tăria băuturii îi provocă un şoc, însă mintea i se limpezi ca prin minune.</p>
               <p>         Zăcea pe un divan, în camera în care avusese loc întrunirea. De-o parte a lui stătea neamţul, de cealaltă, portarul cu faţa de asasin, care îl lăsase să intre. Ceilalţi se aflau laolaltă la mică distanţă de el. Tommy observă că lipsea cineva. Omul cunoscut drept Numărul Unu îşi luase tălpăşiţa.</p>
               <p>         — Te simţi mai bine? Întrebă neamţul, în timp ce lua paharul gol.</p>
               <p>         — Da, mulţumesc, replică Tommy, cu voioşie.</p>
               <p>         — Ah, tinere prieten, eşti norocos că ai ţeasta atât de tare. Bunul Conrad a izbit zdravăn. Cu un semn din cap, arătă spre chipul drăcesc al portarului. Acesta mârâi.</p>
               <p>         Tommy făcu un efort şi îşi suci capul.</p>
               <p>         — Oh, spuse, deci tu eşti Conrad, nu-i aşa? Tăria ţestei mele e şi pentru tine un noroc. Când mă uit la tine, mă cuprinde mila că ar fi trebuit să încapi pe mâna călăului.</p>
               <p>         Bărbatul pufni, iar bărbosul spuse liniştit:</p>
               <p>         — Nu-l paşte nici un risc în privinţa asta.</p>
               <p>         — Cum vreţi, răspunse Tommy. Ştiu că moda e să dai fuga la poliţie. Într-o oarecare măsură, şi eu am încredere în ea.</p>
               <p>         Purtarea lui era nonşalantă în cel mai înalt grad. Tommy Beresford eraunul dintre acei tineri englezi care nu se distingeau printr-o capacitate intelectuală aparte, dar care îşi juca cu toată dibăcia ultima carte în ceea ce se cheamă „un loc izolat”. Timiditatea lui nativă şi precauţia căzură ca o pereche de mănuşi. Tommy înţelegea perfect că şansa de a evada stătea doar în prezenţa sa de spirit şi, sub masca aceea de indiferenţă, creierul său lucra febril.</p>
               <p>         Glasul rece al neamţului reluă discuţia:</p>
               <p>         — Ai ceva de spus înainte de, a fi omorât ca spion?</p>
               <p>         — Doar o grămadă de lucruri, răspunse Tommy cu seninătatea de mai înainte.</p>
               <p>         — Negi că ascultai la uşă?</p>
               <p>         — Nu. Într-adevăr, trebuie să-mi cer, zău, scuze… Dar, conversaţia voastră era atât de interesantă încât mi-a învins scrupulele.</p>
               <p>         — Cum ai pătruns aici?</p>
               <p>         — Datorită dragului Conrad, aici de faţă. Tommy zâmbi dezaprobator spre el. Ezit să vă sugerez să scoateţi la pensie un servitor credincios, însă ar trebui cu adevărat să aveţi un câine de pază mai bun.</p>
               <p>         Conrad mârâi neputincios şi rosti ţâfnos, în timp ce bărbosul se întorcea spre el.</p>
               <p>         — Ştia parola. De unde era să bănuiesc?</p>
               <p>         — Da, se amestecă Tommy. De unde era să bănuiască? Nu-l certa pe bietul amic. Gestul lui nechibzuit mi-a dat posibilitatea de a avea plăcerea să vă văd pe toţi la faţă.</p>
               <p>         Avu impresia că vorbele lui stârniseră o anumită nemulţumire printre cei din grup, însă autoritarul neamţ îi potoli cu o mişcare a mâinii.</p>
               <p>         — Morţii nu vorbesc, spuse el calm.</p>
               <p>         — Oh, dar eu nu-s încă mort! Răspunse Tommy.</p>
               <p>         — Vei fi curând, prietene, zise germanul.</p>
               <p>         Un murmur de încuviinţare se auzi dinspre grup. Inima lui Tommy bătu mai repede, însă fermecătoarea-i nepăsare nu-l părăsi.</p>
               <p>         — Nu cred, răspunse hotărât. Aş avea o puternică obiecţie în faţa morţii.</p>
               <p>         Din cât văzu în privirea unuia dintre paznicii săi, îi lăsase cu gura căscată.</p>
               <p>         — Ne-ai putea da un motiv pentru care nu o să te omorâm? Întrebă neamţul.</p>
               <p>         — Mai multe, replică Tommy. Ascultă, m-ai întrebat o grămadă de treburi. În schimb, lasă-mă să te întreb şi eu ceva. De ce nu m-aţi omorât înainte de a-mi fi recăpătat cunoştinţa?</p>
               <p>         Neamţul ezită, iar Tommy profită de avantajul oferit.</p>
               <p>         — Pentru că nu ştiaţi cât de multe cunosc… Şi de unde am obţinut informaţiile. Dacă mă omorâţi acum, nu o să aflaţi niciodată.</p>
               <p>         Însă asta fu mai mult decât putea Boris să suporte. Înaintă, agitându-şi braţele.</p>
               <p>         — Javra dracului de spion! scrâşni el. Te omorâm ca pe-un câine. Omorâţi-l! Omorâţi-l!</p>
               <p>         Urmă un ropot de aplauze.</p>
               <p>         — Auzi? Întrebă neamţul, cu ochii la Tommy. Ce zici de asta?</p>
               <p>         — Ce zic? Tommy ridică din umeri. O şleahtă de proşti. Mai bine şi-ar pune câteva întrebări. Cum am pătruns aici? Amintiţi-vă că dragul de Conrad a spus: „ştia parola”, nu-i aşa? De unde o ştiam? Doar nu o să credeţi că am suit întâmplător treptele şi am rostit primul lucru ce mi-a venit în minte.</p>
               <p>         Tommy fu mulţumit de argumentaţia discursului său. Regreta doar că nu era şi Tuppence de faţă ca să-l aprecieze la justa valoare.</p>
               <p>         — Asta-i drept, spuse brusc muncitorul. Tovarăşi, am fost trădaţi! Se înălţă un murmur de indignare. Tommy le zâmbi încurajator.</p>
               <p>         — Aşa e mai bine. Cum puteţi spera să reuşiţi în vreo acţiune fără să vă folosiţi creierul?</p>
               <p>         — Ai să ne spui tu cine ne-a trădat, zise neamţul. Însă asta nu o să te salveze… Oh, nu! Ai să ne spui tot ce ştii. Boris, pe care-l vezi aici, cunoaşte nişte metode foarte drăguţe de a face oamenii să vorbească.</p>
               <p>         — Ştiu! Exclamă Tommy, dispreţuitor, luptându-se cu sentimentul extrem de neplăcut că i se face o gaură în stomac. Nici n-o să mă torturaţi, nici n-o să mă ucideţi.</p>
               <p>         — Şi de ce nu? Întrebă Boris.</p>
               <p>         — Pentru că ar însemna să omorâţi găina care face ouă de aur, răspunse liniştit Tommy.</p>
               <p>         Urmă un moment de tăcere. Încrederea de nezdruncinat a lui Tommy părea să câştige teren, în cele din urmă. Nu mai erau atât de siguri pe ei. Bărbatul în haine ponosite se uită cercetător la Tommy.</p>
               <p>         — Ne trage pe sfoară, Boris, zise el, calm.</p>
               <p>         Tommy îl urî. Îi citise, oare, gândurile?</p>
               <p>         Neamţul se întoarse brutal spre Tommy.</p>
               <p>         — Ce vrei să spui?</p>
               <p>         — Ce crezi că vreau să spun? Pară Tommy, chinuindu-şi disperat mintea.</p>
               <p>         Brusc, Boris înaintă şi întinse autoritar degetul spre Tommy.</p>
               <p>         — Vorbeşte, porc de englez… Vorbeşte!</p>
               <p>         — Nu te mai agita aşa, prietene dragă, răspunse Tommy, calm. Asta-i rău, la voi, străinii. Nu ştiţi să vă păstraţi calmul. Te întreb, arăt eu ca unul care crede că ultima şansă a voastră e să mă omorâţi?</p>
               <p>         Privi încrezător în jur, bucuros că ei nu-i puteau auzi bătăile inimii provocate de minciuna pe care o spusese.</p>
               <p>         — Nu, recunoscu în cele din urmă Boris, mohorât, nu arăţi.</p>
               <p>         — Mulţumesc Domnului că nu-i un cititor al gândurilor”, îşi zise Tommy. Cu glas tare, rosti:</p>
               <p>         — Şi de ce sunt atât de încrezător? Pentru că ştiu ceva care mă pune în postura de a vă propune un târg.</p>
               <p>         — Un târg? Bărbosul îl privi ascuţit.</p>
               <p>         — Da, un târg. Viaţa şi libertatea mea în schimbul… Se opri.</p>
               <p>         — În schimbul a ce?</p>
               <p>         Grupul se îngrămădi spre el. S-ar fi putut auzi căzând chiar un ac.</p>
               <p>         Tommy vorbi fără grabă.</p>
               <p>         — A hârtiilor pe care Danvers le-a adus din America pe „Lusitania”.</p>
               <p>         Efectul vorbelor sale fu electrizant. Toţi săriră în picioare. Neamţul le făcu semn să se dea înapoi. Se aplecă peste Tommy, cu chipul roşu de emoţie.</p>
               <p>         — Himmel! Deci, le ai?</p>
               <p>         Cu un calm magistral, Tommy scutură din cap.</p>
               <p>         — Atunci ştii unde sunt? Insistă neamţul.</p>
               <p>         Tommy clătină din nou din cap.</p>
               <p>         — Nici măcar.</p>
               <p>         — Atunci… Atunci… Supărat şi nedumerit, neamţul nu-şi găsea cuvintele.</p>
               <p>         Tommy privi în jur. Pe chipul fiecăruia era supărare şi zăpăceală, însă calmul siguranţei sale îşi făcu efectul… Nimeni nu se îndoia că vorbele lui ascundeau ceva.</p>
               <p>         — Nu ştiu unde sunt hârtiile… Însă cred că le pot găsi. Am o idee…</p>
               <p>         — Ptiu!</p>
               <p>         Tommy îşi înălţă capul şi înăbuşi murmurul de protest.</p>
               <p>         — Am numit-o idee… Dar sunt foarte sigur de faptele mele… Fapte care îmi sunt cunoscute doar mie. În orice caz, ce aveţi de pierdut? Dacă eu voi aduce hârtiile… Voi îmi garantaţi viaţa şi libertatea. Facem târgul?</p>
               <p>         — Şi dacă refuzăm? Rosti liniştit neamţul.</p>
               <p>         Tommy se lăsă pe spate pe divan.</p>
               <p>         — Până pe 29, sunt mai puţin de două săptămâni, rosti el gânditor.</p>
               <p>         O clipă, neamţul ezită. Apoi îi făcu un semn lui Conrad.</p>
               <p>         — Du-l în camera cealaltă.</p>
               <p>         După cinci minute, Tommy stătea pe patul din camera mizerabilă de alături. Inima îi bătea violent. Riscase totul. Ce urmau să decidă? Şi, în timp ce întrebarea asta înnebunitoare îi stăruia în minte, îşi bătea joc de Conrad, făcându-l pe antipaticul portar să se înfurie până la a-şi pierde minţile.</p>
               <p>         În cele din urmă uşa se deschise şi neamţul îi porunci lui Conrad să se întoarcă.</p>
               <p>         — Să sperăm că judecătorul nu şi-a pus boneta neagră, remarcă Tommy, uşuratic. În regulă, Conrad, du-mă. Prizonierul e la bară, domnilor!</p>
               <p>         Neamţul stătea din nou la masă. Îi făcu semn lui Tommy să se aşeze în faţa lui.</p>
               <p>         — Acceptăm condiţiile, rosti răguşit. Hârtiile trebuie să ne parvină înainte de a fi eliberat.</p>
               <p>         — Eşti tâmpit! Rosti prietenos Tommy. Cum crezi că am să pot să le caut dacă mă ţii aici, legat de picioare?</p>
               <p>         — Dar la ce te aştepţi?</p>
               <p>         — Trebuie să am libertatea de a mă ocupa de afacerea asta aşa cum ştiu eu.</p>
               <p>         Neamţul râse.</p>
               <p>         — Ne crezi nişte ţânci să te lăsăm să pleci de aici în schimbul unui sac de promisiuni?</p>
               <p>         — Nu, răspunse Tommy pe gânduri. Deşi infinit mai simplu pentru mine, n-am crezut cu adevărat că veţi fi de acord cu planul ăsta. Foarte bine, trebuie să ajungem la un compromis. Ce-ar fi să-l puneţi pe micuţul Conrad să mă însoţească? E un tovarăş de încredere şi are un pumn oricând gata să lovească.</p>
               <p>         — Preferăm să rămâi aici, răspunse neamţul, rece. Unul din numerele noastre îţi va urma întocmai instrucţiunile. Dacă operaţiunile sunt complicate, va veni la tine cu un raport şi ai să-l poţi instrui ce să facă în continuare.</p>
               <p>         — Mă legaţi de mâini, protestă Tommy. E o afacere foarte delicată şi e foarte posibil ca prietenul nostru s-o dea în bară şi atunci ce-am să mai pot face? Nu cred că vreunul dintre voi are vreun dram de tact.</p>
               <p>         Neamţul răpăia cu degetul în masă.</p>
               <p>         — Astea sunt condiţiile noastre. Altfel, moartea!</p>
               <p>         Tommy se lăsă obosit pe spate.</p>
               <p>         — Îmi place stilul vostru. Scurt, dar atractiv. Aşa să fie, deci. Însă un lucru e esenţial, trebuie să văd fata.</p>
               <p>         — Care fată?</p>
               <p>         — Jane Finn, bine-nţeles.</p>
               <p>         Celălalt îl privi curios câteva clipe, apoi rosti încetişor, de parcă îşi alegea cu grijă cuvintele:</p>
               <p>         — Nu ştii că ea nu-ţi poate spune nimic?</p>
               <p>         Inima lui Tommy bătu puţin mai repede. Va reuşi să stea faţă în faţă cu fata pe care o căuta?</p>
               <p>         — N-am să-i cer să-mi spună nimic, rosti el liniştit. Adică, nu cu prea multe vorbe.</p>
               <p>         — Atunci, de ce s-o vezi?</p>
               <p>         Tommy nu răspunse imediat.</p>
               <p>         — Să-i văd faţa când am să-i pun o întrebare, spuse într-un târziu.</p>
               <p>         În ochii neamţului apăru din nou acea privire pe care Tommy nu o prea înţelegea.</p>
               <p>         — Nu o să fie în stare să-ţi răspundă la întrebare.</p>
               <p>         — Asta nu contează, mă interesează doar să-i văd faţa când am să i-o pun.</p>
               <p>         — Şi crezi că asta îţi va spune ceva? Râse scurt, neplăcut. Mai mult ca oricând, Tommy simţi că undeva era ceva ce-i scăpa, pe care nu-l putea înţelege. Neamţul îl privi cercetător. La urma urmei, mă întreb dacă chiar ştii atât de multe precum ne închipuim noi, spuse el încetişor.</p>
               <p>         Tommy îşi simţi poziţia periclitată. Puterea de influenţă i se micşorase puţin. Era uimit. Ce spusese greşit? Vorbi, sub un impuls de moment:</p>
               <p>         — Se poate să fie lucruri pe care voi să le ştiţi, iar eu nu. Nu am pretenţia că sunt la curent cu toate detaliile acţiunilor voastre, dar tot aşa de bine am şi eu ceva în mânecă, despre care să nu ştiţi voi. Şi tocmai asta mă face să fiu deasupra voastră. Danvers a fost un tip al dracului de deştept. Se opri, de parcă ar fi spus prea mult.</p>
               <p>         Însă chipul neamţului se lumină puţin.</p>
               <p>         — Danvers, murmură el. Înţeleg… Se opri o clipă, apoi îi ordonă luiConrad: Ia-l de aici. Sus… Ştii tu.</p>
               <p>         — Stai puţin, spuse Tommy. Cum rămâne cu fata?</p>
               <p>         — Probabil că asta se poate aranja.</p>
               <p>         — Trebuie.</p>
               <p>         — Ne vom gândi. O singură persoană poate decide în privinţa asta.</p>
               <p>         — Cine? Întrebă Tommy, deşi cunoştea răspunsul.</p>
               <p>         — Domnul Brown…</p>
               <p>         — Pot să-l văd?</p>
               <p>         — Poate.</p>
               <p>         — Mişcă, spuse brutal Conrad.</p>
               <p>         Tommy se ridică supus. După ce ieşiră pe uşă, temnicerul lui îi arătă s-o ia în sus pe scări, el urmându-l îndeaproape. La etajul de sus, Conrad deschise o uşă şi Tommy păşi într-o încăpere mică. Conrad aprinse o lampă de gaz şuierătoare, apoi ieşi. Tommy auzi zgomotul cheii răsucite în broască.</p>
               <p>         Începu să-şi examineze temniţa. Era o cameră mai mică decât cea de jos, iar atmosfera aici avea ceva deosebit de apăsător. Atunci îşi dădu seama că nu existau ferestre. Începu să-i dea ocol. Pereţii erau groaznic de murdari, ca de altfel totul. Patru tablouri, reprezentând scene din „Faust”, atârnau strâmb pe perete. Margareta cu cutia ei de bijuterii, scena bisericii, Siebel şi florile sale, şi Faust cu Mefisto. Ultimul i-l aduse din nou în minte pe domnul Brown. În această cameră încuiată şi etanşă, cu uşa ei grea bine ferecată, se simţea rupt de lume şi sinistra putere a vicleanului criminal părea şi mai reală. Dacă ar fi strigat, nu l-ar fi auzit nimeni. Locul era un mormânt viu…</p>
               <p>         Cu un efort, Tommy se adună. Se trânti pe pat şi începu să reflecteze. Capul îl înjunghia îngrozitor, în plus, îi era foame. Liniştea locului era dezolantă.</p>
               <p>         „În orice caz”, încercă Tommy să se înveselească, „am să-l văd pe şef… pe misteriosul domn Brown şi, cu un pic de noroc, am să-i păcălesc s-o văd şi pe misterioasa Jane Finn. După asta…”</p>
               <p>         După asta Tommy fu silit să recunoască faptul că perspectiva era sumbră.</p>
            </div>
            <div type="div2" rend="P11">
               <head>         Capitolul XVII. Annette.</head>
               <p>         Oricum, problemele viitorului fură curând înlăturate de problemele prezentului. Iar dintre acestea, cea mai apropiată şi presantă, era cea a foamei. Tommy avea un apetit sănătos şi zdravăn. Friptura cu cartofi prăjiţi păreau să aparţină unei vremi apuse. Trebui să recunoască, plin de regret, că nu avea nici o şansă în lupta cu o grevă a foamei.</p>
               <p>         Privi neajutorat la temniţa sa. O dată sau de două ori renunţă la mândrie şi bătu în uşă. Însă nimeni nu răspunse chemării sale.</p>
               <p>         „La naiba cu toate!” rosti indignat. „N-or avea de gând să mă lase să mor prin înfometare”. Un nou sentiment de frică îi trecu prin minte.</p>
               <p>         Asta putea fi una din „Drăguţele metode” de a face un deţinut să vorbească, atribuite lui Boris. Dar după ce mai reflectă, respinse ideea.</p>
               <p>         „Asta-i opera brutei ăleia cu faţă acră, Conrad” hotărî el. „Cu amicul ăsta o să mă distrez în una din zilele următoare. Asta-i numai o mostră de răutate din partea lui, sunt sigur”.</p>
               <p>         Reflecţiile ulterioare îi dădură sentimentul că i-ar fi făcut mare plăcere să dea cu ceva în capul ca un ou al lui Conrad. Tommy şi-l mângâie cu blândeţe pe al său şi se lăsă în voia imaginaţiei. Într-un final, o idee sclipitoare îi lumină mintea. De ce nu ar transforma imaginaţia în realitate? Fără îndoială, Conrad era stăpânul casei. Ceilalţi, poate doar cu excepţia neamţului bărbos, o foloseau pentru întâlniri. Prin urmare, de ce nu l-ar pândi pe Conrad în spatele uşii, iar când acesta ar intra, să-l izbească cu un scaun, sau cu unul dintre tablourile decrepite, drept în moalele capului? Ar trebui, bine-nţeles, să ai grijă să nu dai prea tare. Iar apoi… Iar apoi să o ştergi, pur şi simplu! Dacă se întâlnea cu cineva jos, la parter, ei bine… Tommy se lumină la gândul unei întâlniri cu pumnii săi. O astfel de afacere era înfinit pe placul lui decât înfruntarea verbală din după-amiaza aceasta. Încântat de planul său, Tommy desprinse uşor tabloul cu Mefisto şi Faust şi îşi luă poziţia. Speranţele îi erau mari. Planul i se părea simplu, dar excelent.</p>
               <p>         Timpul trecea, însă Conrad nu apărea. În această cameră – temniţă, ziua şi noaptea erau totuna, dar ceasul de mână al lui Tommy, care avea ceva precizie, îi indică faptul că era nouă seara. Tommy se gândi posomorât că, dacă cina nu avea să sosească degrabă, nu-i rămânea decât să viseze la micul dejun. La zece speranţa îl părăsi şi se trânti pe pat să-şi găsească mângâierea în somn. În cinci minute, uită de toate problemele.</p>
               <p>         Zgomotul cheii răsucite în broască îl trezi din somn. Nefăcând parte din acel tip de eroi care se deşteaptă în deplină posesie a capacităţilor sale, Tommy clipi spre tavan, întrebându-se vag unde se află. Era opt.</p>
               <p>         „Ori e ceaiul de dimineaţă, ori micul dejun”, concluzionă el, rugându-se să fie cel din urmă.</p>
               <p>         Uşa de deschise. Tommy îşi aminti mult prea târziu de planul lui în legătură cu Conrad. Un moment mai apoi se bucură că uitase, căci nu intrăConrad, ci o fată. Fata ducea o tavă pe care o aşeză pe masă.</p>
               <p>         În lumina plăpândă a lămpii de gaz, Tommy îşi miji ochii spre ea. Îşi spuse pe loc că era una dintre cele mai frumoase fete pe care le văzuse în viaţa lui. Părul ei de un castaniu minunat avea sclipiri aurii, ca şi cum razele de soare s-ar fi răsfrânt în bogăţia lui. Obrajii îi erau trandafirii. Ochii ei, uşor depărtaţi, erau căprui, un căprui auriu care amintea din nou de razele soarelui.</p>
               <p>         Un gând delirant trecu prin mintea lui Tommy.</p>
               <p>         — Eşti Jane Finn? Întrebă pe nerăsuflate.</p>
               <p>         Fata clătină din cap, mirată.</p>
               <p>         — Numele meu e Annette, domnule.</p>
               <p>         Vorbea într-o engleză uşor stricată.</p>
               <p>         — Oh! Exclamă Tommy, cam dezorientat. Française? Se hazardă el.</p>
               <p>         — Oui, monsieur. Monsieur parle français?</p>
               <p>         — N-am mai vorbit de mult, spuse Tommy. Ce e ăsta? Micul dejun?</p>
               <p>         Fata dădu din cap. Tommy sări din pat şi începu să examineze conţinutul tăvii. Acesta consta dintr-o bucată de pâine, puţină margarină şi o cană de cafea.</p>
               <p>         — Traiul nu-i la fel ca la Ritz, remarcă el cu un oftat. Dar pentru tot ce ne dai, Doamne, îţi mulţumesc. Amin.</p>
               <p>         Îşi trase un scaun, iar fata se îndreptă spre uşă.</p>
               <p>         — Stai puţin, strigă Tommy. Vreau să te întreb o grămadă de lucruri, Annette. Ce faci în casa asta? Să nu-mi spui că eşti nepoata lui Conrad, sau fiica lui, sau altceva, pentru că nu pot s-o cred.</p>
               <p>         — Servesc, domnule. Nu sunt rudă cu nimeni.</p>
               <p>         — Înţeleg, spuse Tommy. Ştii ce te-am întrebat puţin mai înainte. Cunoşti numele? L-ai auzit vreodată?</p>
               <p>         — Cred că am auzit lumea vorbind de Jane Finn.</p>
               <p>         — Nu ştii unde e?</p>
               <p>         Annette scutură din cap.</p>
               <p>         — De pildă, nu e în casă?</p>
               <p>         — Oh, nu, domnule. Acum trebuie să plec… Ei mă aşteaptă.</p>
               <p>         Fata ieşi în grabă. Cheia se răsuci în broască.</p>
               <p>         — Mă întreb cine sunt „ei” mormăi Tommy, înfulecând din bucata de pâine. Cu puţin noroc, fata asta m-ar putea ajuta să scap de aici. Nu arată ca făcând parte din bandă.</p>
               <p>         La unu, Annette apăru cu o altă tavă, dar de data asta era însoţită de Conrad.</p>
               <p>         — Bună dimineaţa, spuse Tommy amabil. Văd că nu foloseşti săpunul „Pear”.</p>
               <p>         Conrad mârâi ameninţător.</p>
               <p>         — N-ai o conversaţie sclipitoare, nu-i aşa, bătrâne? Ei, ce să-i faci, nu putem avea întotdeauna şi minte şi frumuseţe. Ce avem la prânz? Tocană? De unde ştiu? Elementar, dragă Watson… Mirosul de ceapă e inconfundabil.</p>
               <p>         — Vorbeşte, vorbeşte, mormăi celălalt. S-ar putea să mai fie doar puţinpână va trebui să vorbeşti.</p>
               <p>         Remarca era neplăcută în ceea ce sugera, dar Tommy o ignoră. Se aşeză la masă.</p>
               <p>         — Retrage-te, valet, spuse, fluturându-şi mâna. Vorbăria nu-i punctul tău forte.</p>
               <p>         În acea seară, Tommy stătea pe pat şi cugeta adânc. Conrad avea să însoţească din nou fata? Dacă nu, să încerce să rişte să-şi facă din ea un aliat? Hotărî că trebuie încercat totul. Situaţia lui era disperată.</p>
               <p>         La opt, zgomotul familiar al cheii răsucite îl făcu să sară în picioare. Fata era singură.</p>
               <p>         — Închide uşa, îi ceru el, vreau să vorbesc cu tine.</p>
               <p>         Ea se supuse.</p>
               <p>         — Ascultă, Annette, vreau să mă ajuţi să scap de aici.</p>
               <p>         Fata scutură din cap.</p>
               <p>         — Imposibil. La etajul de dedesubt sunt trei.</p>
               <p>         — Oh! Tommy îi fu recunoscător, în secret, pentru informaţie. Dar dacă ai putea, m-ai ajuta?</p>
               <p>         — Nu, domnule.</p>
               <p>         — De ce nu?</p>
               <p>         Fata ezită.</p>
               <p>         — Cred… Ei sunt de-ai mei. Tu i-ai spionat. Au dreptate să te ţină aici.</p>
               <p>         — Sunt oameni răi, Annette. Dacă m-ai ajuta, te-aş duce departe de ei. Şi vei primi, probabil, şi o grămadă de bani.</p>
               <p>         Însă fata clătină din cap.</p>
               <p>         — N-aş îndrăzni, domnule. Mi-e frică de ei.</p>
               <p>         Se întoarse să plece.</p>
               <p>         — N-ai face nimic să ajuţi altă fată? Strigă Tommy. E cam de vârsta ta. Nu ai salva-o din ghearele răpitorilor ei?</p>
               <p>         — Te referi la Jane Finn?</p>
               <p>         — Da.</p>
               <p>         — Pe ea ai venit s-o cauţi aici? Da?</p>
               <p>         — Aşa e.</p>
               <p>         Fata îl privi, apoi îşi trecu mâna peste frunte.</p>
               <p>         — Jane Finn. Mereu aud numele ăsta. Îmi e familiar.</p>
               <p>         Tommy veni repede spre ea.</p>
               <p>         — Trebuie să ştii ceva despre ea!</p>
               <p>         Dar fata se întoarse brusc.</p>
               <p>         — Nu ştiu nimic… Doar numele. Se îndreptă spre uşă. Brusc, scoase un ţipăt. Tommy tresări. Fata se uita la tabloul pe care el îl sprijinise jos, de perete, noaptea trecută. O clipă, prinse expresia de groază din ochii ei. Apoi, ca prin minune, aceasta se transformă în uşurare, şi fata ieşi brusc din cameră. Tommy nu putu face nimic. Îşi imaginase, oare, că el avusese de gând s-o atace? Cu siguranţă nu. Agăţă gânditor tabloul la locul lui.</p>
               <p>         Alte trei zile trecură, îngrozitor de monotone. Tommy simţea că-i cedează nervii. Nu-i vedea decât pe Conrad şi pe Annette, iar fata devenise surdă.Vorbea doar monosilabic. În ochi îi mocnea un gen de suspiciune întunecată. Tommy simţea că, dacă izolarea aceasta avea să mai ţină mult, o să înnebunească. Înţelesese de la Conrad că se aşteptau ordine de la „domnul Brown”. Poate era departe sau în străinătate, gândea Tommy, şi ei erau obligaţi să-l aştepte să se întoarcă.</p>
               <p>         Dar seara celei de a treia zi aduse cu sine o schimbare brutală.</p>
               <p>         Era abia şapte când auzi tropot de paşi pe coridor. În minutul următor uşa se deschise. Intră Conrad. Cu el era omul cu chip de drac, Nr. 14. La vederea, lor, inima lui Tommy se strânse.</p>
               <p>         — Salut, şefu, spuse Nr. 14 cu un rânjet. Ai adus funia, colega?</p>
               <p>         Tăcutul Conrad scoase la iveală un cablu subţire. În clipa următoare, mâinile monstruos de dibace ale numărului 14 îi înfăşurau membrele, în timp de Conrad îl ţinea.</p>
               <p>         — Ce dracu…? Începu Tommy.</p>
               <p>         Însă rânjetul moale, fără cuvinte, al taciturnului Conrad îi îngheţă cuvintele pe buze.</p>
               <p>         Nr. 14 îşi continuă cu abilitate treaba. Într-un minut, Tommy era doar un balot neajutorat. Atunci, Conrad vorbi în sfârşit:</p>
               <p>         — Credeai că ne-ai dus, nu-i aşa? Cu ce ştiai şi cu ce nu ştii. Făceai târg cu noi! Şi tot timpul n-a fost decât un bluf! Bluf! Ştii mai puţin decât o mâţă. Dar jocul tău s-a sfârşit… Porcule!</p>
               <p>         Tommy zăcea în tăcere. Nu era nimic de spus. Eşuase. Într-un fel sau altul, omnipotentul domn Brown îi ghicise înşelătoria. Brusc, îi veni un gând.</p>
               <p>         — Un discurs splendid, Conrad, spuse el admirativ. Dar de ce legăturile astea şi cătuşele? De ce nu-l laşi pe acest amabil domn să-mi taie pe loc beregata?</p>
               <p>         — Rahat! Rosti pe neaşteptate Nr. 14. Crezi că suntem atât de proşti s-o facem aici, cu poliţia roind împrejur? Da' de unde! Am comandat o caleaşcă pentru alteţa voastră, mâine dimineaţă, dar, între timp, nu avem altă şansă, înţelegi?</p>
               <p>         — Nimic nu poate fi mai hidos ca vorbele tale… Afară, fireşte, de faţa ta.</p>
               <p>         — Ţine-ţi gura! Spuse Nr. 14.</p>
               <p>         — Cu plăcere, replică Tommy. Faceţi o gravă greşeală… Dar pierderea e a voastră.</p>
               <p>         — Nu ne mai tragi tu pe sfoară în felul ăsta, spuse Nr. 14. Vorbeşti de parcă te-ai afla încă la strălucitorul Ritz, nu-i aşa?</p>
               <p>         Tommy nu replică. Se întreba cum reuşise domnul Brown să-i descopere indentitatea. Ajunse la concluzia că Tuppence, neliniştită, se dusese la poliţie şi dispariţia lui odată făcută publică, bandei nu-i fu greu să facă legătura între cele două fapte.</p>
               <p>         Cei doi ieşiră şi uşa se închise. Tommy fu lăsat cu gândurile lui, care nu erau plăcute. Deja simţea junghiuri şi crampe în membre. Era complet neajutorat şi nici nu vedea cine ar fi putut să-l ajute.</p>
               <p>         Trecu aproape o oră, când auzi cheia răsucindu-se uşor şi uşa deschizându-se. Era Annette. Inima lui Tommy bătu ceva mai repede. Uitase defată. Era cu putinţă să fi venit să-l ajute.</p>
               <p>         Brusc, se auzi vocea lui Conrad:</p>
               <p>         — Ieşi afară de acolo, Annette. Nu vrea nimic de mâncare în seara asta.</p>
               <p>         — Oui, oui, je sais bien. Dar trebuie să iau cealaltă tavă. Avem nevoie de lucrurile de pe ea.</p>
               <p>         — Bine, grăbeşte-te, bombăni Conrad.</p>
               <p>         Fără să privească către Tommy, fata se duse spre masă şi luă tava. Ridică mâna şi stinse lumina.</p>
               <p>         — Nenorocito, Conrad venise spre uşă, de ce ai făcut asta?</p>
               <p>         — Întotdeauna o sting. Trebuia să-mi spuneţi. S-o aprind iar, domnule Conrad?</p>
               <p>         — Nu, ieşi afară.</p>
               <p>         — Le beau petit monsieur, strigă Annette, trecând pe lângă pat, în întuneric. L-aţi legat bine, bien! E ca un pui bandajat! Amuzamentul sincer din glasul ei îl necăji pe tânăr; însă, în acel moment, spre uimirea lui, îi simţi mâna alergând uşor peste legăturile lui şi ceva mic şi rece îi fu strecurat în palmă.</p>
               <p>         — Vino, Annette.</p>
               <p>         — Mais me voilà.</p>
               <p>         Uşa se închise. Tommy îl auzi pe Conrad spunând:</p>
               <p>         — Încui-o şi dă-mi cheia.</p>
               <p>         Paşii de îndepărtară. Tommy zăcea împietrit de uimire. Obiectul pe care Annette i-l strecurase în mână era un briceag mic, cu lama deschisă. Din felul în care fata evitase să se uite la el şi din faptul că stinsese lumina, înţelese că încăperea era supravegheată. Undeva în pereţi trebuiau să existe nişte orificii. Amintindu-şi cât de reţinută fusese mereu purtarea fetei, îşi dădu seama că fusese urmărit în tot acest timp. Spusese ceva care să-l dea de gol? Nu prea. Îşi exprimase dorinţa de a scăpa şi cea de a o găsi pe Jane Finn, dar nimic ce ar fi putut constitui un indiciu referitor la identitatea lui. Adevărat, întrebarea pe care i-o pusese lui Annette dovedea că nu o cunoştea pe Jane Finn, dar nu susţinuse niciodată contrariul. Acum, problema se punea dacă Annette ştia în realitate mai mult. Negările ei să fi fost în primul rând pentru cei ce ascultau? În privinţa asta nu putea ajunge la nici o concluzie.</p>
               <p>         Însă, deocamdată, era o întrebare mai importantă decât toate celelalte. Putea el, legat cum era, să reuşească să-şi taie legăturile? Începu să frece cu grijă lama briceagului de coarda care-i ţinea legate încheieturile mâinilor. Era o treabă cumplită şi-şi înăbuşi un strigăt de durere când lama îi pătrunse în carne. Dar încet şi cu perseverenţă, continuă să mişte în sus şi-n jos cuţitul. Se tăiase rău, însă, în cele din urmă coarda cedă. Cu mâinile libere, restul fu uşor. Cinci minute mai târziu era în picioare, menţinându-se drept cu o oarecare dificultate din cauza crampelor din membre. Prima grijă fu să-şi bandajeze încheietura rănită. Apoi se aşeză în vârful patului şi începu să gândească. Conrad luase cheia de la uşă, aşa că nu se putea aştepta la alt ajutor de la Annette. Singura ieşire din acea cameră era uşa, prin urmare, era nevoit să aştepte până când aveau să vină cei doi să-l scoată. Însă atunci… Tommy zâmbi! Mişcându-se cu atenţie în întunericul camerei, Tommy dibui şi dădu josde pe perete tabloul. Simţea o plăcere practică, întrucât primul său plan nu-i irosise imaginaţia în zadar. Acum nu-i mai rămânea decât să aştepte. Aştepta.</p>
               <p>         Noaptea trecu încet. Tommy avea impresia că nu o să se mai sfârşească, dar în cele din urmă, auzi paşi. Se ridică, inspiră adânc şi apucă ferm tabloul.</p>
               <p>         Uşa se deschise. O lumină slabă se strecură înăuntru. Conrad se îndreptă direct spre lampa de gaz. Tommy regretă enorm că el intrase primul. I-ar fi făcut mare plăcere să înceapă cu el. Nr. 14 îl urma. În timp ce trecea pragul, Tommy apucă tabloul şi-l izbi cu toată forţa în capul lui. Nr. 14 se prăbuşi în mijlocul unui zgomot formidabil de sticlă spartă, într-o clipă, Tommy ţâşni afară şi trase uşa. Cheia era în broască. Tommy o răsuci şi apoi o scoase, chiar în momentul ta care, dinăuntru, Conrad se năpustise cu toată forţa în uşă, cu o avalanşă de înjurături.</p>
               <p>         Tommy ezită o clipă. De la etajul de dedesubt se auzea mişcare. Apoi, neamţul strigă pe scări.</p>
               <p>         — Gott im Himmel! Conrad, ce e asta?</p>
               <p>         Tommy simţi o mână subţire strecurându-se într-a sa. Lângă el stătea Annette. Fata îi arătă o scară şubredă ce părea să ducă la vreun pod.</p>
               <p>         — Repede, sus! Îl trase după ea pe scări. În clipa următoare, se aflau într-o mansardă mizeră, plină cu lemne. Tommy privi în jur.</p>
               <p>         — Nu merge. Asta e o capcană sigură. N-ai cum să ieşi de aici.</p>
               <p>         — Stt! Aşteaptă. Fata îşi duse degetul la buze. Se strecură spre capătul scării şi ascultă.</p>
               <p>         Bubuiturile şi bătăile în uşă erau îngrozitoare. Neamţul şi încă cineva încercau să spargă uşa. Annette îi explică în şoaptă:</p>
               <p>         — Ei cred că eşti încă înăuntru. Nu au cum să audă ce spune Conrad. Uşa e prea groasă.</p>
               <p>         — Credeam că pot auzi ce se petrece în cameră.</p>
               <p>         — În camera de alături e un orificiu prin care se poate vedea. Ai fost deştept că ţi-ai dat seama. Dar ei nu se gândesc acum la asta… Sunt prea nerăbdători să pătrundă înăuntru.</p>
               <p>         — Da… Dar, ascultă…</p>
               <p>         — Las-o pe mine. Fata se aplecă. Spre uimirea lui, Tommy o văzu cum leagă capătul unei sfori lungi de mânerul unui mare ulcior crăpat, îl aranjează cu grijă, apoi se întoarce spre el.</p>
               <p>         — Ai cheia de la uşă?</p>
               <p>         — Da.</p>
               <p>         — Dă-mi-o.</p>
               <p>         I-o înmână.</p>
               <p>         — Am să cobor acum. Crezi că ai să poţi merge până la jumătatea scării, apoi să-ţi dai drumul în spatele ei, fără să fii văzut?</p>
               <p>         Tommy dădu din cap.</p>
               <p>         — Acolo, în umbra palierului, e un dulap mare. Ascunde-te după el. Ţine capătul acestei sfori. Când am să le dau celorlalţi drumul să iasă… Tragi!</p>
               <p>         Înainte să poată să o mai întrebe ceva, fata zburase uşor pe scări şi o văzu în mijlocul grupului, strigând tare:</p>
               <p>         — Mon Dieu! Mon Dieu! Qu'est-ce qu'il y a?</p>
               <p>         Neamţul se întoarse spre ea cu o înjurătură.</p>
               <p>         — Cară-te de aici! Du-te în camera ta.</p>
               <p>         Cu multă grijă, Tommy îşi făcu vânt şi ateriză în spatele scării. Cât timp ei nu se întorceau… Totul era bine. Se ghemui după dulap. Ceilalţi mai erau încă între el şi scări.</p>
               <p>         — Ah! Annette păru să se împiedice de ceva. Se opri. Mon Dieu, voilà la clé!</p>
               <p>         Neamţul i-o smulse. Descuie uşa. Conrad ieşi împleticindu-se şi înjurând.</p>
               <p>         — Unde e? L-aţi prins?</p>
               <p>         — N-am văzut pe nimeni, spuse neamţul tăios. Chipul îi păli. Ce vrei să spui?</p>
               <p>         Conrad trase o altă înjurătură.</p>
               <p>         — A fugit.</p>
               <p>         — Imposibil. Ar fi trebuit să treacă pe lângă noi.</p>
               <p>         În acel moment, cu un zâmbet satisfăcut, Tommy trase de sfoară. Un zgomot de cioburi se auzi dinspre mansarda de deasupra. Cât ai clipi, bărbaţii începură să se împingă unul pe altul spre scara şubredă şi dispărură în întunericul de sus.</p>
               <p>         Iute ca fulgerul, Tommy ieşi din ascunzătoare şi alergă pe scări în jos, trăgând fata după el. În hol nu era nimeni. Începu să tragă neîndemânatic de zăvor şi de lanţ. În cele din urmă reuşiră şi uşa se deschise. Annette dispăruse.</p>
               <p>         Tommy rămase încremenit. Urcase din nou scările? Înnebunise? Fierbea de nerăbdare, dar rămase pe poziţie. Nu putea pleca fără ea.</p>
               <p>         Brusc, se auzi un strigăt, vocea neamţului, apoi glasul lui Annette, limpede şi ascuţit.</p>
               <p>         — Ma foi, a scăpat! Şi încă repede! Cine ar fi crezut?</p>
               <p>         Tommy încă stătea ţintuit. Să fi fost un îndemn să plece? Era înclinat să creadă că era.</p>
               <p>         Şi apoi, cu şi mai mare putere, cuvintele ajunseră până la el:</p>
               <p>         — Asta-i o casă blestemată. Vreau să mă întorc la Marguerite. La Marguerite. La Marguerite!</p>
               <p>         Tommy fugi din nou către scări. Era clar că ea vroia ca el să plece şi s-o lase acolo. Dar de ce? Trebuia cu orice preţ să încerce să o ia cu el. Atunci, inima îi tresări. Conrad cobora în fugă scările, scoţând un urlet sălbatic la vederea lui. Ceilalţi îl urmau.</p>
               <p>         Tommy îl întâmpină cu un pumn. Acesta nimeri drept în falca celuilalt, care căzu ca un lemn. Al doilea bărbat se împiedică de corpul lui şi căzu. Dinspre capul scărilor se abătu un fulger şi glonţul trecu pe lângă urechea lui Tommy. Înţelese că ar fi fost mult mai bine pentru pielea lui să plece din casă cât mai repede. În ceea ce o privea pe Annette, nu putea face nimic. Măcar se răzbunase pe Conrad, ceea ce nu era puţin lucru. Lovitura fusese grozavă.</p>
               <p>         Alergă spre uşă, trântind-o în urma sa. Piaţeta era pustie. În faţa casei era o dubă de brutar. Era clar că urmau să-l scoată din Londra în duba aia şi cadavrul i-ar fi fost găsit la multe mile depărtare de casa din Soho. Şoferul săripe trotuar şi încercă să-i bareze drumul. Pumnul lui Tommy lovi din nou şi şoferul se prăbuşi ca trăsnit.</p>
               <p>         Tommy îşi luă picioarele la spinare şi o rupse la fugă… Însă prea târziu. Uşa casei se deschise şi un nor de gloanţe se abătu asupra lui. Din fericire, niciunul nu-l nimeri. Dădu colţul piaţetei.</p>
               <p>         „Un lucru e sigur, îşi spuse, nu pot continua să tragă. Asta ar atrage poliţia pe urmele lor. Mă mir că au îndrăznit s-o facă şi acum.”</p>
               <p>         Auzi paşii urmăritorilor în spatele lui şi îşi mări viteza. Odată scăpat de aceste străduţe, ar fi fost în siguranţă. Trebuia să fie pe undeva un poliţist… Nu că vroia neapărat să-i ceară ajutorul, ci pentru cazul în care n-ar fi avut încotro. Să apeleze la poliţist ar fi presupus să dea explicaţii şi lămuriri suplimentare. În momentul următor avu toate motivele să-şi binecuvânteze norocul. Se împiedică de un individ ce mergea cu capul plecat şi care, tresărind şi scoţând un ţipăt de spaimă, o luă la goană în josul străzii. Tommy se trase repede în umbra unui portal. Într-o clipă avu plăcerea să-şi vadă urmăritorii, dintre care unul era neamţul, repezindu-se pe urmele necunoscutului. Diversiunea reuşise!</p>
               <p>         Tommy se aşeză pe treptele casei şi îşi permise o pauză pentru a-şi trage sufletul. Apoi o apucă încetişor în direcţia opusă. Aruncă o privire spre ceas. Era trecut de cinci jumătate. Începea să se lumineze tot mai mult. La colţul următor trecu pe lângă un poliţist care îi aruncă o uitătură bănuitoare. Tommy se simţi uşor ofensat. Apoi, trecându-şi mâna peste faţă, începu să râdă. Nu se răsese, nici nu se spălase de trei zile! Ce grozav trebuia să arate!</p>
               <p>         Se îndreptă fără să mai zăbovească spre clădirea care adăpostea Baia Turcească, despre care ştia că este continuu deschisă. Când apăru din nou în lumina puternică a zilei, se simţi proaspăt şi gata să-şi făurească planuri.</p>
               <p>         În primul rând, trebuia să mănânce zdravăn. Nu mai mâncase nimic de ieri de la prânz. Intră într-un magazin A. B. C. şi comandă ouă cu şuncă şi cafea. În timp ce mânca, citea ziarul de dimineaţă pe care îl proptise în faţa sa. Deodată încremeni. Era un articol mare despre Kramenin, care era descris ca „omul din umbră al bolşevismului” din Rusia, şi care tocmai sosise la Londra… ca un fel de trimis neoficial. Cariera lui era vag relatată, însă se afirma cu tărie că el, şi nu liderii deja cunoscuţi, fusese autorul revoluţiei ruse.</p>
               <p>         În mijlocul paginii se afla portretul său.</p>
               <p>         „Aşadar, iată cine e Nr. 1,” spuse Tommy cu gura plină de ouă cu şuncă. „N-am nici o îndoială în privinţa asta, trebuie să mă grăbesc”.</p>
               <p>         Îşi plăti micul dejun şi porni spre Whitehall. Acolo îşi dădu numele şi preciză că mesajul era urgent. Câteva minute mai târziu de afla în prezenţa bărbatului care aici nu trecea sub numele de „domnul Carter”. Chipul lui era încruntat.</p>
               <p>         — Ascultă, n-ai nici un drept să vii şi să întrebi de mine în felul acesta. Credeam că lucrul ăsta s-a înţeles clar.</p>
               <p>         — Da, domnule. Însă m-am gândit că mai important e să nu pierdem timpul.</p>
               <p>         Şi, repede şi succint, atât cât era posibil, povesti întâmplările prin caretrecuse în ultimele câteva zile.</p>
               <p>         Pe la mijloc, domnul Carter îl întrerupse, pentru a da câteva ordine cifrate prin telefon. Încruntarea îi dispăruse de pe faţă. Când Tommy termină, îl aprobă cu căldură.</p>
               <p>         — Ai dreptate. Fiecare minut e preţios. Şi aşa mă tem să nu fie prea târziu pentru noi. Ei n-or să aştepte. Vor pleca imediat. Totuşi, s-ar putea să lase ceva în urmă, care să constituie un indiciu. Spui că l-ai recunoscut pe Kramenin ca fiind Nr. 1? Asta e important. Ne trebuie o probă serioasă împotriva lui ca să putem preveni prea uşoara cădere a guvernului. Ce e cu ceilalţi? Ai văzut două chipuri care îţi erau cunoscute? Crezi că unul era laburist? Uită-te atunci la pozele astea şi vezi dacă poţi să-l identifici.</p>
               <p>         După o clipă, Tommy ridică una. Domnul Carter afişă o oarecare surpriză.</p>
               <p>         — Ah, Westway! N-aş fi crezut. Poza ca moderat. Cât despre celălalt, cred că pot spune precis cine e. Îi înmână lui Tommy o altă fotografie şi zâmbi în faţa exclamaţiei de uimire a acestuia. Deci, am dreptate. Cine e? Irlandez? E un proeminent membru unionist al Parlamentului. Totu-i praf în ochi, bine-nţeles. Îl suspectam… Însă nu aveam nici o dovadă. Da, ai făcut foarte bine, tinere. Spui că 29 e data. Ne rămâne timp puţin… Foarte puţin…</p>
               <p>         — Dar… Tommy ezită.</p>
               <p>         Domnul Carter îi citi gândurile.</p>
               <p>         — Cred că putem să ne luptăm cu ameninţarea cu greva generală. E o încercare… Însă avem şanse mari. Dar dacă afurisitul ăla de tratat iese la suprafaţă… Ne-am dus! Anglia va fi cuprinsă de anarhie. Ah, ce-i asta? Maşina? Vino, Beresford, să aruncăm o privire în casa aia, a dumitale.</p>
               <p>         Doi poliţişti erau la datorie în faţa casei din Soho. Un inspector îi dădu raportul domnului Carter cu glas coborât.</p>
               <p>         — Păsările şi-au luat zborul… După cum ne aşteptam. Să intrăm.</p>
               <p>         Umblând prin casa pustie, Tommy avea impresia că visează. Totul era exact cum fusese. Camera – temniţă cu tablourile atârnând strâmb, urciorul spart la mansardă, camera de întrunire cu masa ei lungă. Dar nici o urmă de hârtii. Ori fuseseră distruse, ori luate de acolo. Şi nu era nici un semn de la Annette.</p>
               <p>         — Mă uimeşte ce mi-ai spus despre fată, zise domnul Carter. Crezi că s-a întors în mod voit?</p>
               <p>         — Aşa se pare, domnule. A fugit pe scări în sus, în timp ce încercam să deschid uşa.</p>
               <p>         — Hm, atunci înseamnă că face parte din bandă; dar, femeie fiind, n-a răbdat-o inima să vadă cum un tânăr prezentabil ca dumneata e ucis. Însă e clar că e de-a lor, altfel nu s-ar fi întors.</p>
               <p>         — Nu cred că e cu adevărat de-a lor, domnule. Părea… Atât de deosebită…</p>
               <p>         — Presupun că arăta bine, nu? Spuse domnul Carter cu un zâmbet care îl făcu pe Tommy să roşească până la rădăcina părului. Recunoscu, destul de ruşinat, că Annette era frumoasă.</p>
               <p>         — Apropo, întrebă domnul Carter, nu te-ai arătat încă domnişoarei Tuppence. M-a bombardat cu scrisori cu privire la dumneata.</p>
               <p>         — Tuppence? Mi-era teamă că o să facă puţină gălăgie. S-a dus la poliţie?</p>
               <p>         Domnul Carter scutură din cap.</p>
               <p>         — Atunci, mă întreb cum de m-au dibuit.</p>
               <p>         Domnul Carter îl privi întrebător şi Tommy îi explică. Celălalt dădu gânditor din cap.</p>
               <p>         — Adevărat, e cam ciudat. Afară doar dacă n-ai menţionat, din întâmplare, numele de Ritz.</p>
               <p>         — Se prea poate, domnule. Totuşi, trebuie să fi aflat dintr-o dată ceva despre mine.</p>
               <p>         — Ei bine, nu mai avem nimic de făcut aici, spuse domnul Carter, privind în jur. Ce-ai zice să luăm masa împreună?</p>
               <p>         — Vă mulţumesc mult, domnule, dar cred că ar fi mai bine să mă întorc la hotel, s-o liniştesc pe Tuppence.</p>
               <p>         — Desigur. Transmite-i salutări din partea mea şi spune-i să nu creadă, data viitoare, că poţi fii atât de uşor omorât.</p>
               <p>         Tommy făcu cu ochiul.</p>
               <p>         — Am o grămadă de vieţi, domnule.</p>
               <p>         — Aşa cred şi eu, răspunse sec domnul Carter. Ei bine, la revedere. Ţine minte, acum eşti un om marcat, aşa că ai grijă de dumneata.</p>
               <p>         — Vă mulţumesc, domnule.</p>
               <p>         Tommy opri un taxi, urcă şi dădu adresa hotelului Ritz, apoi se abandonă plăcerii anticipate a întâlnirii sale surpriză cu Tuppence.</p>
               <p>         — Mă întreb ce a făcut până acum, Mai mult ca sigur, a păzit-o pe „Rita”. Apropo, cred că la ea s-a gândit Annette când a spus Marguerite. Nu mi-am dat seama atunci. Gândul îl chinui o vreme, căci părea să dovedească faptul că doamna Vandemeyer şi Annette erau în relaţii strânse.</p>
               <p>         Taxiul trase în faţă la Ritz. Tommy se năpusti înăuntru, dar entuziasmul îi fu brusc frânat. I se spuse că domnişoara Cowley plecase de un sfert de oră.</p>
            </div>
            <div type="div2" rend="P11">
               <head>         Capitolul XVIII. Telegrama.</head>
               <p>         Dezumflat pe moment, Tommy intră în restaurant şi comandă un prânz copios. Cele patru zile de înfometare îl făcură să preţuiască din nou o masă bună.</p>
               <p>         Tocmai era pe punctul dea duce la gură o bucăţică delicioasă de Sole à la Jeanette, când îl văzu intrând pe Julius. Tommy flutură vesel mâna, reuşind să atragă atenţia celuilalt. La vederea lui Tommy, ochii lui Julius părură să iasă din orbite. Străbătu sala şi-i scutură mâna cu o putere cam exagerată, după cum gândi Tommy.</p>
               <p>         — Sfinte Doamne! Exclamă. Eşti chiar tu?</p>
               <p>         — Bine-nţeles. De ce n-aş fi?</p>
               <p>         — De ce n-ai fi? Zău, omule, nu ştii că ai fost dat ca mort? În câteva zile aveam să ţinem un recviem în memoria ta.</p>
               <p>         — Cine credea că am murit?</p>
               <p>         — Tuppence.</p>
               <p>         — Bănuiesc că şi-a amintit proverbul despre muribundul cel tânăr. Trebuie că am în mine ceva din păcatul, originar din moment ce am supravieţuit. Apropo, unde e Tuppence?</p>
               <p>         — Nu-i aici?</p>
               <p>         — Nu, tipul de la recepţie mi-a spus că tocmai a plecat.</p>
               <p>         — La cumpărături, cred. Am lăsat-o aici, din maşină, acum o oră. Dar, ia spune, nu poţi să te lepezi de calmul tău englezesc şi să-i dai drumul? Ce Dumnezeu, ai făcut tot timpul ăsta?</p>
               <p>         — Dacă iei masa aici, comandă acum. O să dureze cam mult povestea asta.</p>
               <p>         Julius îşi trase un scaun de cealaltă parte a mesei, chemă un chelner şi-i dictă dorinţele. Apoi se întoarse spre Tommy.</p>
               <p>         — La atac! Cred că ai avut ceva aventuri.</p>
               <p>         — Una sau două, răspunse Tommy cu modestie, şi îşi începu epopeea. Julius ascultă încremenit. Jumătate din ceea ce comandase rămăsese pe masă. La sfârşit, oftă adânc.</p>
               <p>         — Bravo! Le zici ca la carte!</p>
               <p>         — Şi acum, de pe frontul de acasă, spuse Tommy, întinzând mâna după o piersică.</p>
               <p>         — Păăi, tărăgănă Julius, nu pretind că am avut şi noi aceleaşi aventuri.</p>
               <p>         Şi, la rândul lui, îşi asumă rolul de povestitor. Începând cu incursiunea lipsită de succes de la Bournemouth, trecu la întoarcerea la Londra, la cumpărarea maşinii, descrise neliniştea crescândă a lui Tuppence, vizita la sir James şi senzaţionalele întâmplări ale nopţii trecute.</p>
               <p>         — Dar cine a omorât-o? Întrebă Tommy. N-am prea înţeles.</p>
               <p>         — Doctorul a spus că a făcut-o cu mâna ei, răspunse sec Julius.</p>
               <p>         — Dar sir James ce crede?</p>
               <p>         — Fiind un reprezentant al legii, e asemeni unui om-scoică, replică Julius. Aş spune că-şi „rezervă dreptul la opinii”. Continuă cu evenimentele din dimineaţa aceea.</p>
               <p>         — Amnezie, ai? Rosti Tommy cu interes. Pe Jupiter, aşa se explică de ce se uitau la mine atât de ciudat când am abordat problema să-i pun întrebări fetei. Ce scăpare din partea mea! Dar nu era un lucru dintre acelea pe care le poţi ghici.</p>
               <p>         — Nu ţi-au dat nici un indiciu privitor la unde ar putea fi Jane?</p>
               <p>         Tommy scutură din cap cu regret.</p>
               <p>         — Nici o vorbă. După cum vezi, sunt cam tâmpit. Trebuia să scot mai multe de la ei.</p>
               <p>         — După toate câte s-au întâmplat, cred că eşti norocos că te afli aici. Cacialmaua a fost nemaipomenită. Cum ţi-a venit în minte chiar la ţanc, nu pot să pricep. M-ai făcut paf!</p>
               <p>         — Eram într-aşa o găleată, încât trebuia să găsesc ceva, răspunse Tommy, simplu.</p>
               <p>         Urmă o tăcere, apoi Tommy reveni la moartea doamnei Vandemeyer.</p>
               <p>         — Nu e nici o îndoială că era chloral?</p>
               <p>         — Cred că nu. Cel puţin aşa s-a spus, că e un infarct cauzat de o supradoză, sau ceva ca o plesnitură. E în regulă. Nu vreau să fiu deranjat cu vreo anchetă. Însă eu cred că Tuppence şi cu mine şi chiar snobul de sir James aveam aceeaşi idee.</p>
               <p>         — Domnul Brown?</p>
               <p>         — Lucru cert.</p>
               <p>         Tommy dădu din cap.</p>
               <p>         — În tot cazul, spuse el gânditor, domnul Brown nu avea aripi. Nu văd cum a intrat şi a ieşit.</p>
               <p>         — Ce părere ai de hipnoză la distanţă? Vreo influenţă magnetică ce a împins-o în mod irezistibil la sinucidere?</p>
               <p>         Tommy îl privi cu respect.</p>
               <p>         — Bine, Julius. Chiar foarte bine. Mai ales frazeologia. Numai că mă lasă rece. Eu tânjesc după un domn Brown în carne şi oase. Eu cred că tinerii detectivi dotaţi trebuie să pună osul la treabă, să studieze intrările şi ieşirile şi să-şi stoarcă creierii până când dezleagă misterul. Să dăm o raită la locul crimei. Aş vrea s-o putem lua şi pe Tuppence. Ritz-ul va avea plăcerea unei întâlniri fericite.</p>
               <p>         De la recepţie li se răspunse că Tuppence încă nu se întorsese.</p>
               <p>         — Oricum, spuse Julius, mă duc să arunc o privire sus. S-ar putea să fie în camera mea de zi. Dispăru.</p>
               <p>         Brusc, un băiat de o şchioapă rosti în dreptul cotului lui Tommy:</p>
               <p>         — Tânăra doamnă… Cred că a plecat cu trenul, domnule, şopti el şovăielnic.</p>
               <p>         — Ce? Tommy se răsuci către el.</p>
               <p>         — Taxiul, domnule. Am auzit-o spunându-i şoferului Charing Cross, şi să meargă repede.</p>
               <p>         Tommy îl privi lung, cu ochii măriţi de uimire. Stimulat, băieţelul continuă:</p>
               <p>         — Aşa m-am gândit, din moment ce a cerut un mers al trenurilor şi un ghid.</p>
               <p>         Tommy îl întrerupse.</p>
               <p>         — Când ţi-a cerut mersul trenurilor şi ghidul?</p>
               <p>         — Când i-am dat telegrama, domnule.</p>
               <p>         — Telegrama?</p>
               <p>         — Da, domnule.</p>
               <p>         — Când a fost asta?</p>
               <p>         — Cam pe la doişpe’ jumate, domnule.</p>
               <p>         — Spune-mi exact cum s-a întâmplat.</p>
               <p>         Băieţelul inspiră adânc.</p>
               <p>         — Am dus telegrama la Nr. 891. Doamna era acolo. A deschis-o şi a scos un strigăt, apoi mi-a spus bucuroasă cam aşa: „Adu-mi un ghid şi un mers al trenurilor, dar iute, Henry.” Nu mă cheamă Henry, dar…</p>
               <p>         — Lasă numele, spuse nerăbdător Tommy. Continuă.</p>
               <p>         — Da, domnule. I le-am adus şi mi-a spus să aştept şi se uita la ceva. După aia a privit la ceas şi „Fuga”, a zis. „Spune-le să-mi aducă un taxi” şi a început să-şi aranjeze pălăria în faţa oglinzii, şi a fost jos în două secunde, aproape tot atât de repede ca mine, şi o văzui cum fuge pe scări şi se urcă în taxi şi auzii că spune ce v-am spus.</p>
               <p>         Băiatul se opri şi îşi trase răsuflarea. Tommy continua să-l privească. În acel moment, apăru şi Julius. Ţinea în mână o scrisoare deschisă.</p>
               <p>         — Auzi, Hersheimmer, Tommy se întoarse spre el, Tuppence a plecat să vâneze pe cont propriu.</p>
               <p>         — Aiurea!</p>
               <p>         — Ba a plecat. A luat un taxi până la Charing Cross, grăbindu-se ca dracu după ce a primit o telegramă. Ochii îi căzură pe scrisoarea din mâna lui Julius. Oh, ţi-a lăsat un bilet. E perfect. Unde s-a dus?</p>
               <p>         Aproape fără să-şi dea seama întinse mâna după scrisoare, dar Julius o împături şi o băgă în buzunar. Părea extrem de stânjenit.</p>
               <p>         — N-are nici o legătură cu asta. E despre ceva… Ceva ce am rugat-o să-mi aducă la cunoştinţă.</p>
               <p>         — Oh! Tommy era uimit şi părea că aşteaptă ceva mai mult.</p>
               <p>         — Ascultă, rosti brusc Julius, ar fi mai bine să-ţi spun. I-am cerut azi-dimineaţă domnişoarei Tuppence să se mărite cu mine.</p>
               <p>         — Oh! Rosti Tommy, mecanic. Era năucit. Cuvintele lui Julius îl luaseră pe nepregătite. Mintea i se blocase pe moment.</p>
               <p>         — Aş vrea să-ţi spun că, înainte de a-i sugera ceva în acest sens domnişoarei Tuppence, i-am mărturisit că nu vreau să mă bag în nici un fel între ea şi tine…</p>
               <p>         Tommy îşi reveni.</p>
               <p>         — E în regulă, spuse repede. Tuppence şi cu mine suntem prieteni de ani de zile. Nimic mai mult. Îşi aprinse ţigara cu o mână care îi tremura puţin. Echiar foarte bine. Tuppence mereu spunea că ea caută…</p>
               <p>         Se opri brusc, roşu la faţă, însă Julius nu părea deranjat deloc.</p>
               <p>         — Oh, dolarii vor fi cei care vor aranja chestiunea. Domnişoara Tuppence m-a pus în temă cu asta. Nu e câtuşi de puţin o impostoare. Ar trebui s-o ducem perfect împreună.</p>
               <p>         Tommy îl privi curios, ca şi cum ar fi vrut să spună ceva, apoi se răzgândi şi nu rosti nimic. Ei bine, de ce nu? Nu se lamentase ea că nu cunoştea nici un bărbat bogat? Nu-şi expusese limpede opţiunea de a se mărita pentru bani, dacă i se oferea ocazia? Întâlnirea cu tânărul american îi oferise ocazia… Şi era puţin probabil să-i dea cu piciorul. Era moartă după bani, întotdeauna o spusese. De ce s-o condamne că rămânea credincioasă principiilor sale?</p>
               <p>         Cu toate acestea, Tommy o condamna. Era plin de un pasionat şi cu totul ilogic resentiment. Era bine să se spună lucrurilor pe nume… Însă o fată adevărată nu s-ar fi măritat niciodată pentru bani. Tuppence avea un îngrozitor sânge rece şi era plină de ea, şi ar fi fost încântat să n-o mai vadă în viaţa lui! Ce lume coruptă!</p>
               <p>         Glasul lui Julius îl smulse din gânduri.</p>
               <p>         — Da, ar trebui s-o ducem bine împreună. Am auzit că întotdeauna fetele te refuză prima dată… E ca o convenţie.</p>
               <p>         Tommy îl apucă de braţ.</p>
               <p>         — Te refuză? Ai spus refuză?</p>
               <p>         — Clar. Nu ţi-am spus? Mi-a trântit un „nu”, fără nici un fel de motiv. Eternul feminin, cum i se zice, sau, cel puţin aşa am auzit. Dar o să-şi revină ea repede. E drept că şi eu am cam zorit-o…</p>
               <p>         Însă Tommy îl întrerupse brusc.</p>
               <p>         — Ce spune în biletul ăla? Întrebă el poruncitor.</p>
               <p>         Julius se văzu obligat să i-l înmâneze.</p>
               <p>         — Nu conţine nici cel mai mic indiciu despre unde s-a dus, îl asigură el din nou pe Tommy. Dar poţi să te convingi şi singur dacă nu mă crezi.</p>
               <p>         Biletul, cu scrisul şcolăresc al lui Tuppence, suna aşa: „Dragă Julius, întotdeauna e mai bine ca lucrurile să fie clare. Nici prin cap nu-mi trece să mă gândesc la măritiş până nu-l găsim pe Tommy. S-o lăsăm pentru atunci.</p>
               <p>         A ta afectuoasă, Tuppence”</p>
               <p>         Tommy i-o dădu înapoi, cu ochii lucioşi. Sentimentele sale cunoscură o totală schimbare. Acum o considera pe Tuppence un suflet deosebit de nobil şi dezinteresat. Nu-l refuzase ea pe Julius fără să ezite? E drept că biletul conţinea semne de slăbiciune, dar asta se putea scuza. După cum scrisese, se putea înţelege că vroise să-i forţeze mâna lui Julius să depună mai multe eforturi pentru a-l găsi pe el, Tommy, însă el nu credea că, după aceea, răspunsul ar fi fost afirmativ. Draga de Tuppence, nici o fată din lume nu se putea compara cu ea! Când o s-o vadă… Se smulse brusc din gânduri.</p>
               <p>         — După cum spuneai, rosti el, adunându-se, nu-i nici un indiciu unde s-a dus. Hei, Henry!</p>
               <p>         Băiatul apăru, smerit. Tommy îi dădu cinci şilingi.</p>
               <p>         — Încă ceva. Îţi aduci aminte ce a făcut doamna cu telegrama? Henry icnişi spuse:</p>
               <p>         — A făcut-o ghem şi a aruncat-o în cămin şi-a chiuit de bucurie, domnule, cam aşa: „iuhuu!”</p>
               <p>         — Foarte plastic, Henry, spuse Tommy. Îţi meriţi cei cinci şilingi. Vino, Julius. Trebuie să găsim telegrama.</p>
               <p>         Urcară în grabă treptele. Tuppence îşi uitase cheia în uşă. Camera era aşa cum o lăsase. În cămin era un ghemotoc alb cu portocaliu. Tommy îl culese şi netezi telegrama.</p>
               <p>         „Vino imediat, Moat House, Ebury, Yorkshire, evenimente mari – TOMMY”.</p>
               <p>         Se uitară unul la altul stupefiaţi. Julius vorbi primul:</p>
               <p>         — N-ai trimis-o tu?</p>
               <p>         — Sigur că nu. Ce vrea să însemne?</p>
               <p>         — Cred că vrea să însemne ce-i mai rău, rosti liniştit Julius. Au înhăţat-o.</p>
               <p>         — Ce?</p>
               <p>         — Lucru cert. Au semnat cu numele tău şi ea a căzut în cursă ca o oaie.</p>
               <p>         — Doamne sfinte! Ce facem?</p>
               <p>         — Ne grăbim şi plecăm după ea! Imediat. Nu e timp de pierdut. E un noroc chior că n-a luat cu ea telegrama, altfel poate că nu i-am fi dat niciodată de urmă. Dar trebuie să ne grăbim. Unde-i ghidul ăla?</p>
               <p>         Vitalitatea lui Julius era contagioasă. Dacă ar fi fost lăsat în voia lui, cu siguranţă Tommy s-ar fi aşezat şi ar fi început să se gândească, cel puţin jumătate de oră, ce plan de acţiune să adopte. Dar cu Julius Hersheimmer alături, era imposibil să nu intri în priză.</p>
               <p>         După ce mai blestemă pe înfundate, Julius îi înmână lui Tommy ghidul, considerând că el era mai la curent cu misterele lui. Tommy îl abandonă în favoarea mersului trenurilor.</p>
               <p>         — Uite, am găsit. Ebury, Yorks. De la King's Cross. Sau St. Paneras. (Băiatul trebuie să fi greşit. Nu era Charing Cross, ci King's Cross). 12:50, ăsta e trenul cu care a plecat. 2:10, ăsta s-a dus. Următorul e la 3:20. Un tren al dracului de lent.</p>
               <p>         — Ce zici de maşină?</p>
               <p>         Tommy scutură din cap.</p>
               <p>         — Trimite-o dacă vrei, dar noi e mai bine să mergem cu trenul. Important e să ne păstrăm calmul.</p>
               <p>         Julius bombăni.</p>
               <p>         — Asta aşa e. Însă îmi ies din minţi când mă gândesc că sărmana copilă e în pericol!</p>
               <p>         Tommy dădu din cap într-un mod nedefinit. Se gândea. După câteva minute rosti:</p>
               <p>         — Spune, Julius, ce vor de la ea?</p>
               <p>         — Habar n-am la ce te referi.</p>
               <p>         — Vroiam să spun că nu cred că urmăresc să-i facă vreun rău, explică Tommy. Ea e ostatică, doar atât. N-o paşte nici un pericol imediat, pentru că, încazul în care noi am descoperi ceva, le-ar fi al dracului de folos. Atât timp cât e în puterea lor, suntem legaţi la mâini, înţelegi?</p>
               <p>         — Clar, spuse Julius, gânditor. Aşa e.</p>
               <p>         — În afară de asta, adăugă Tommy, eu am mare încredere în Tuppence.</p>
               <p>         Călătoria fu obositoare, cu numeroase halte şi bariere. Trebuiră să schimbe de două ori, o dată la Doncaster, a doua oară, într-un loc unde trenul făcea cruce cu altul. Ebury era o gară pustie, cu un impiegat solitar, căruia Tommy i se adresă.</p>
               <p>         — Îmi poţi spune care e drumul spre Moat House?</p>
               <p>         — Moat House? E la o bucată bună de aici. Casa aia de lângă mare, pricepi?</p>
               <p>         Tommy confirmă. După ce ascultară îndrumarea amănunţită dar încurcată a impiegatului, se pregătiră să părăsească gara. Începuse să plouă, şi, ridicându-şi gulerele pardesielor, o porniră prin noroiul drumului. Brusc, Tommy se opri.</p>
               <p>         — Aşteaptă o clipă. Se întoarse în fugă la gară şi-l abordă din nou pe impiegat.</p>
               <p>         — Ascultă, ai văzut o doamnă tânără, care a ajuns mai devreme, cu trenul care pleacă din Londra la 12:50? Probabil şi ea te-a întrebat care e drumul spre Moat House.</p>
               <p>         O descrise pe Tuppence cât de bine se pricepu, însă impiegatul scutură din cap. Cu trenul respectiv sosiseră mai mulţi oameni şi n-ar fi putut reţine în mod deosebit pe cineva. Însă era foarte sigur că nimeni nu se interesase de drumul spre Moat House.</p>
               <p>         Tommy i se alătură din nou lui Julius şi-i explică de ce se întorsese la gară. Se simţea extrem de deprimat, parcă i se pusese o greutate pe inimă. Simţea că acţiunea nu avea sorţi de izbândă. Duşmanii lor beneficiau de un avans de trei ore. Pentru domnul Brown, trei ore erau ceva! El nu putea să ignore faptul că telegrama fusese descoperită.</p>
               <p>         Drumul părea că nu se mai termină. La un moment dat o cotiră greşit şi merseră aproape o jumătate de milă în altă direcţie. Trecuse de şapte când un băieţandru le spuse că Moat House era chiar după colţ.</p>
               <p>         O poartă ruginită de fier scârţâia sinistru din balamale! Un drum aşternut cu un strat gros de frunze. Locul avea ceva ce-i făcu pe cei doi să se înfioare. Frunzele le înăbuşeau paşii, în timp ce înaintau pe drumul pustiu. Ziua era aproape pe sfârşite. Parcă mergeau în lumea stafiilor. Crengile trosneau şi se ciocneau între ele într-o notă lugubră. Din când în când câte o frunză umedă aluneca în zbor, făcându-i să tresară la atingerea ei rece.</p>
               <p>         O cotitură a drumului îi aduse în faţa casei. Şi aceasta părea pustie. Obloanele erau trase, iar treptele ce duceau la uşa de la intrare, acoperite cu muşchi. Să fi fost, într-adevăr, momită Tuppence în acest loc dezolant? Era foarte puţin probabil ca pe aici să fi călcat cineva de luni de zile.</p>
               <p>         Julius smuci mânerul ruginit al clopoţelului. Ecoul dezacordat înfioră pustietatea casei. Sunară iar şi iar… Dar nici un semn de viaţă, înconjurară casa. Doar linişte şi ferestre oblonite. Trebuiră să accepte ceea ce vedeau cuochii lor. Locul era pustiu.</p>
               <p>         — Nu-i nimic de făcut, spuse Julius.</p>
               <p>         Îşi îndreptară paşii înapoi, spre poartă.</p>
               <p>         — Trebuie să fie vreun sat pe aproape, continuă tânărul american. Ar fi mai bine să întrebăm acolo. Ar putea să cunoască locul şi să ne spună dacă a fost cineva pe aici în ultimul timp.</p>
               <p>         — Da, nu-i o idee rea.</p>
               <p>         Urmând drumul, ajunseră curând într-un cătun. La marginea lui, întâlniră un muncitor ce îşi căra geanta cu scule. Tommy îl opri cu o întrebare.</p>
               <p>         — Moat House? E pustie. Aşa e de ani de zile. Dacă doriţi cheia, o are doamna Sweeny… Lângă oficiul poştal.</p>
               <p>         Tommy îi mulţumi. Găsiră repede oficiul poştal, care era şi magazin cu de toate, şi bătură la casa de lângă el. Le deschise o femeie îngrijită, zdravănă, care le înmână pe dată cheia de la Moat House.</p>
               <p>         — Mă îndoiesc că e genul de loc care să vi se potrivească, domnule. E într-o stare îngrozitoare de ruină. Tavanele cad şi tot aşa. Ar trebui băgaţi o grămadă de bani în ea.</p>
               <p>         — Mulţumesc, spuse Tommy, vesel. O fi o ruină, însă casele sunt scumpe în ziua de azi.</p>
               <p>         — Asta aşa e, îl aprobă cu însufleţire femeia. Fiica şi ginerele meu caută de nu ştiu când o casă. Toate astea sunt din vina războiului. Totul e groaznic de schimbat. Dar, scuzaţi-mă, domnule, cred că e prea întuneric ca să vedeţi casa ca lumea. N-ar fi mai bine să aşteptaţi până dimineaţă?</p>
               <p>         — Aveţi dreptate. Oricum, o să aruncăm în seara asta o privire pe acolo. Am fi ajuns mai devreme, dacă nu rătăceam drumul. Există vreun loc drăguţ, pe aici unde se poate petrece o noapte?</p>
               <p>         Doamna Sweeny păru încurcată.</p>
               <p>         — Ar fi „Yorkshire Arms”, dar nu e un loc prea potrivit pentru nişte domni ca dumneavoastră.</p>
               <p>         — Oh, o să fie perfect. Mulţumim. Apropo, n-a venit azi o doamnă tânără să întrebe de cheie?</p>
               <p>         Femeia scutură din cap.</p>
               <p>         — Nimeni nu s-a interesat demult de casa aia.</p>
               <p>         — Mulţumesc foarte mult.</p>
               <p>         Îşi îndreptară din nou paşii spre Moat House. În timp ce uşa se deschidea din balamale cu un scârţâit de protest, Julius aprinse un chibrit şi examina podeaua cu atenţie. Apoi scutură din cap.</p>
               <p>         — Aş jura că n-a trecut nimeni pe aici. Uite ce praf. Şi e gros. Nici o urmă de paşi.</p>
               <p>         Umblară de colo-colo prin casa pustie. Pretutindeni aceeaşi poveste. Praful domnea în lege, aparent nederanjat.</p>
               <p>         — Asta mă zăpăceşte, spuse Julius. Nu cred că Tuppence a pus vreodată piciorul aici, în casa asta.</p>
               <p>         — Trebuie să-l fi pus.</p>
               <p>         Julius scutură din cap fără să răspundă.</p>
               <p>         — O să venim din nou mâine dimineaţă, spuse Tommy. La lumina zilei poate vedem mai multe.</p>
               <p>         Dimineaţa reluară cercetările şi fură constrânşi să tragă concluzia că de mult timp nu trecuse nimeni pe acolo. Dacă nu părăsiră imediat satul, asta se datoră numai unei descoperiri făcute din întâmplare de Tommy. În timp ce se îndreptau către poartă, acesta scoase brusc un ţipăt şi, oprindu-se, se aplecă şi culese ceva dintre frunze, pe care i-l înmână lui Julius. Era o mică broşă de aur.</p>
               <p>         — E a lui Tuppence!</p>
               <p>         — Eşti sigur?</p>
               <p>         — Absolut. Am văzut-o deseori purtând-o.</p>
               <p>         Julius inspiră adânc.</p>
               <p>         — Asta clarifică lucrurile. În tot cazul, Tuppence a venit aici. O să ne stabilim cartierul general la cârciuma din sat şi o să facem tărăboi până dăm de ea. Cineva trebuie s-o fi văzut.</p>
               <p>         Bătălia începu. Tommy şi Julius lucrau când separat, când împreună, însă rezultatul rămânea acelaşi. Nimeni cu semnalmentele lui Tuppence nu fusese văzut prin vecinătate. Erau uimiţi… Dar nu descurajaţi. În cele din urmă îşi schimbară tactica. Cu siguranţă, Tuppence nu rămăsese mult în împrejurimile de la Moat House. Asta dovedea că fusese adusă şi luată cu maşina. Îşi reînoiră cercetările. Văzuse cineva vreo maşină staţionând pe undeva, pe lângă Moat House, în ziua aceea? Alt eşec.</p>
               <p>         Julius telegrafie la Londra să i se trimită maşina şi scotociră zilnic împrejurimile cu şi mai mult zel. O limuzină gri, în care îşi puseseră toate speranţele, fu urmărită până la Harrogate, însă se dovedi a fi proprietatea unei foarte respectabile văduve!</p>
               <p>         Fiecare zi le punea în faţă o nouă problemă. Julius era ca un ogar în lesă. Urmărea cel mai mic indiciu. Fu urmărită fiecare maşină care trecuse prin sat în ziua fatidică. Îşi croi drum şi pătrunse pe domenii private, supunând pe proprietarii de maşini unor interogatorii minuţioase. Scuzele îi erau la fel ca şi metodele şi rareori reuşi să nu stârnească indignarea victimelor; dar, zilele se scurgeau una după alta şi nici vorbă să dea de urma lui Tuppence. Răpirea fusese atât de bine pusă la punct, încât părea că fata se evaporase.</p>
               <p>         O nouă preocupare începu să frământe mintea lui Tommy.</p>
               <p>         — Ştii de cât timp suntem aici? Întrebă într-o dimineaţă, în timp ce îşi luau micul dejun. De o săptămână. N-am avansat cu nimic în găsirea lui Tuppence, iar duminica viitoare e 29!</p>
               <p>         — La dracu! Exclamă Julius. Aproape uitasem de 29. Nu m-am gândit decât la Tuppence.</p>
               <p>         — Şi eu. Numai că n-am uitat de data de 29, dar asta poate să se ducă dracului, important e s-o găsim pe Tuppence. Însă astăzi e 23 şi a mai rămas puţin timp. Dacă e să-i dăm de urmă, trebuie s-o facem înainte de 29. După aceea, viaţa ei nu va mai avea nici o valoare. Jocul de-a ostaticii se va termina atunci. Am impresia că am făcut o mare greşeală în felul în care am acţionat. Am pierdut timpul şi n-am realizat nimic.</p>
               <p>         — Ai dreptate. Am fost nişte tâmpiţi care am muşcat din momeală şi am mestecat-o mai mult decât şi-ar fi închipuit ei. Nu mă mai învârt prosteşte pe aici!</p>
               <p>         — Ce vrei să spui?</p>
               <p>         — Am de gând să fac ce trebuia de fapt acum o săptămână. Mă întorc la Londra şi predau cazul în mâinile poliţiei britanice. Am făcut pe copoii. Copoi! A fost o mostră de curată prostie! Asta e! M-am săturat. Direct la Scotland Yard!</p>
               <p>         — Ai dreptate, rosti încet Tommy. Să dea Domnul s-o scoatem la capăt măcar aşa.</p>
               <p>         — Mai bine mai târziu decât niciodată. Am fost ca doi ţânci care se joacă „de-a Baba-oarba”. Acum mă duc direct la Scotland Yard şi le cer să mă ia de mână şi să-mi arate pe ce drum să apuc. Părerea mea e că un profesionist are întotdeauna câştig de cauză în faţa unui amator. Vrei să vii cu mine?</p>
               <p>         Tommy scutură din cap.</p>
               <p>         — La ce bun? Ajunge unul. Eu am să mai rămân pe aici, să dau târcoale o vreme. Ceva trebuie să se întâmple. Nu poţi să ştii niciodată.</p>
               <p>         — Sigur. Ei bine, pe curând. Mă întorc cât ai zice peşte, cu câţiva inspectori după mine. Am să le spun să-şi etaleze deşteptăciunea şi să facă tot ce pot.</p>
               <p>         Însă următoarele evenimente nu se încadrară în planul elaborat de Julius. Spre sfârşitul zilei, Tommy primi o telegramă.</p>
               <p>         „Te aştept Manchester Midland Hotel Veşti importante.</p>
               <p>         — Julius.”</p>
               <p>         La 7:30, în aceeaşi seară, Tommy cobora dintr-un personal. Julius îl aştepta pe peron.</p>
               <p>         — M-am gândit că ai să vii cu trenul ăsta, dacă ai primit telegrama de la mine.</p>
               <p>         Tommy îl apucă de braţ.</p>
               <p>         — Ce e? Au găsit-o pe Tuppence? Julius scutură din cap.</p>
               <p>         — Nu. Dar am găsit asta aşteptându-ne la Londra. Tocmai sosise, înmână telegrama celuilalt. În timp ce citea, Tommy făcu ochii mari.</p>
               <p>         „Găsit Jane Finn. Veniţi Manchester Midland Hotel Imediat.</p>
               <p>         — Peel Edgerton.”</p>
               <p>         Julius luă telegrama înapoi şi o împături.</p>
               <p>         — Ciudat, spuse el gânditor. Credeam că tipul s-a dat la fund!</p>
            </div>
            <div type="div2" rend="P11">
               <head>         Capitolul XIX. Jane Finn.</head>
               <p>         Trenul meu a ajuns acum o jumătate de oră, explică Julius în timp ce părăseau gara. Înainte de a pleca din Londra, mi-am făcut socoteala că ai să vii cu ăsta şi i-am telegrafiat lui sir James. Ne-a rezervat camere şi ne întâlnim cu el la cină, în jur de opt.</p>
               <p>         — Ce te făcuse să crezi că nu-l mai interesa deloc cazul? Întrebă curios Tommy.</p>
               <p>         — Ceea ce a spus, răspunse Julius sec. Pasărea asta bătrână e tot atât de mută ca o stridie! La fel ca majoritatea afurisiţilor din branşa lui, nu vroia să se pronunţe până nu era sigur că putea aduce o probă.</p>
               <p>         — Mă întreb…</p>
               <p>         Julius se întoarse spre el.</p>
               <p>         — Ce te întrebi?</p>
               <p>         — Dacă ăsta era adevăratul motiv.</p>
               <p>         — Sigur. Pun pariu că da.</p>
               <p>         Tommy scutură din cap, neconvins.</p>
               <p>         Sir James sosi, punctual, la opt, şi Julius i-l prezentă pe Tommy. Sir James îi strânse mâna cu căldură.</p>
               <p>         — Sunt încântat să te cunosc, domnule Beresford. Am auzit multe despre dumneata de la domnişoara Tuppence, zâmbi involuntar, aşa încât s-ar zice că te cunosc foarte bine.</p>
               <p>         — Vă mulţumesc, domnule, spuse Tommy, vesel.</p>
               <p>         — Îl examină repede pe avocat. Ca şi Tuppence, simţi magnetismul celuilalt. Îi reamintea de domnul Carter. Cei doi, atât de deosebiţi ca aspect fizic, produceau aceeaşi impresie. Atât în spatele purtării obosite a unuia, cât şi al rezervei profesionale a celuilalt, stătea acelaşi tip de minte ascuţită ca o sabie.</p>
               <p>         În acelaşi timp, Tommy fu obiectul unei atente observaţii din partea lui sir James. Când avocatul îşi coborî ochii, Tommy avu sentimentul că celălalt citise în el ca într-o carte deschisă. Nu putea să se întrebe decât care era concluzia finală, dar existau puţine şanse s-o afle. Sir James lua totul, însă dădea numai ce vroia el să dea. O dovadă a acestui fapt avu loc imediat.</p>
               <p>         De îndată ce prezentările fură făcute, Julius se lansă într-un torent de întrebări. Cum reuşise sir James să dea de urma fetei? De ce nu le-a adus la cunoştinţă că se ocupa încă de caz? Şi aşa mai departe.</p>
               <p>         Sir James îşi mângâie bărbia şi spuse:</p>
               <p>         — Chiar aşa, chiar aşa. Ei, bine, fata a fost găsită. Şi ăsta e mare lucru, nu-i aşa? Ei, hai nu e lucru mare?</p>
               <p>         — Sigur că e. Dar cum i-aţi dat de urmă tocmai dumneavoastră? Domnişoara Tuppence şi cu mine credeam că aţi renunţat.</p>
               <p>         — Ah! Avocatul îi aruncă o privire scurtă, apoi îşi reluă mângâiatul bărbiei. Asta aţi crezut, nu-i, aşa? Chiar aţi crezut? Vai!</p>
               <p>         — Deci, am greşit, insistă Julius.</p>
               <p>         — Ei bine, nu ştiu dacă se poate spune chiar aşa. Cert e că a fost un noroc pentru toţi că am reuşit să o găsim pe domnişoară.</p>
               <p>         — Dar unde e? Se repezi Julius, în timp ce mintea îi zbură la altceva. Credeam că e mai sigur s-o aduceţi aici.</p>
               <p>         — Asta e cam greu, rosti cu gravitate sir James.</p>
               <p>         — De ce?</p>
               <p>         — Din cauză că tânăra a fost accidentată de o maşină şi a suferit uşoare contuzii la cap. A fost dusă la spital şi, după ce şi-a revenit, a spus că se numeşte Jane Finn. Când… Ah! Am auzit asta, am aranjat să fie mutată în casa unui doctor… Un prieten de-al meu, şi v-am telegrafiat. Fata şi-a pierdut din nou cunoştinţa şi încă nu şi-a recăpătat-o.</p>
               <p>         — E grav rănită?</p>
               <p>         — Oh, o contuzie şi câteva zgârieturi; din punct de vedere medical, rănile sunt absolut fără gravitate, ţinând cont de condiţiile în care s-au produs. Starea ei poate fi atribuită consecinţei şocului mintal provocat de recăpătarea memoriei.</p>
               <p>         — Şi-a revenit? Strigă Julius, emoţionat.</p>
               <p>         Sir James tamburină masa cu degetele, cumva pierzându-şi răbdarea.</p>
               <p>         — Fără îndoială, domnule Hersheimmer, din moment ce a fost în stare să-şi dea adevăratul nume. Credeam că ai înţeles lucrul ăsta.</p>
               <p>         — Şi s-a întâmplat ca chiar dumneavoastră să fiţi pe fază, spuse Tommy. Ca în basme.</p>
               <p>         Însă sir James era greu de întors.</p>
               <p>         — Coincidenţele sunt lucruri ciudate, răspunse el sec.</p>
               <p>         Dar Tommy avea acum certitudinea a ceea ce înainte doar suspectase. Prezenţa lui sir James la Manchester nu era întâmplătoare. Departe de a fi abandonat cazul, după cum presupusese Julius, îşi folosise cu succes propriile metode şi scosese la lumină fata dispărută. Singurul lucru care îl nedumerea pe Tommy era de ce toată această discreţie? Ajunse la concluzia că faptul se datora deformaţiei profesionale.</p>
               <p>         Julius vorbi:</p>
               <p>         — Imediat după cină mă duc direct s-o văd pe Jane.</p>
               <p>         — Mă tem că nu va fi posibil, spuse sir James. E foarte puţin probabil să i se permită să primească vizite la ora asta. Aş sugera să mergem mâine dimineaţă, cam pe la zece.</p>
               <p>         Julius se înroşi. Exista ceva la sir James care întotdeauna îl stârnea să i se opună. Era conflictul dintre două personalităţi puternice.</p>
               <p>         — Oricum, am să mă duc în seara asta acolo şi am să văd dacă nu pot să-i mituiesc să-şi încalce regulile prosteşti.</p>
               <p>         — Sigur nu te va ajuta la nimic, domnule Hersheimmer.</p>
               <p>         Cuvintele sunară ca o împuşcătură şi Tommy îşi ridică privirea tresărind. Julius era nervos şi agitat. Mâna cu care îşi duse paharul la gură tremură puţin, însă îl ţintui pe sir James cu ochi sfidători. O clipă, ostilitatea dintre cei doi păru să producă scântei, însă, în cele din urmă, Julius îşi coborî privirea,învins.</p>
               <p>         — Deocamdată, dumneavoastră sunteţi şeful.</p>
               <p>         — Mulţumesc, spuse celălalt. Atunci, rămâne pe mâine, la zece? Se întoarse cu multă nonşalanţă spre Tommy. Trebuie să recunosc domnule Beresford, că mă surprinde întrucâtva să te întâlnesc în seara asta aici. Ultima oară când am auzit despre dumneata, prietenii erau foarte neliniştiţi în ceea ce te privea. Nu mai ştiau nimic despre dumneata de câtăva vreme şi domnişoara Tuppence înclina să creadă că întâmpinai mari dificultăţi!</p>
               <p>         — Aşa era, domnule! Tommy zâmbi aducerii aminte. În viaţa mea n-am fost într-un loc mai „etanş”.</p>
               <p>         Ajutat de întrebările lui sir James, îşi descrise pe scurt aventurile. Când ajunse la sfârşit, avocatul îl privea cu un interes sporit.</p>
               <p>         — Ai evadat spectaculos dintr-un loc atât de „etanş”, spuse el, grav. Te felicit. Ai dat dovadă de multă ingeniozitate şi te-ai descurcat bine.</p>
               <p>         La această laudă, Tommy se înroşi.</p>
               <p>         — N-aş fi putut scăpa dacă nu era fata, domnule.</p>
               <p>         — Da. Sir James zâmbi uşor. A fost un noroc pentru dumneata că s-a întâmplat ca ea… Ăă… Să se îndrăgostească de dumneata. Tommy fu gata să protesteze, dar sir James continuă: Presupun că nu există nici o îndoială că face parte din bandă?</p>
               <p>         — Mă tem că nu, domnule. Credeam că poate o ţin cu forţa acolo, însă felul în care a acţionat nu se potriveşte cu ideea mea. Vedeţi, s-a întors la ei, când putea să fugă.</p>
               <p>         Sir James aprobă gânditor.</p>
               <p>         — Ce a spus? Ceva despre dorinţa de a fi dusă la Marguerite?</p>
               <p>         — Da, domnule. Presupun că se referea la doamna Vandemeyer.</p>
               <p>         — Ea întotdeauna semna Rita Vandemeyer. Toţi prietenii îi spuneau Rita. Totuşi, cred că fata se obişnuise să-i rostească numele întreg. Şi, în momentul în care striga după ea doamna Vandemeyer era fie moartă, fie în agonie! Curios! Sunt câteva elemente care mă şochează prin cât sunt de obscure… Brusca ei schimbare de comportament faţă de dumneata, de exemplu. Apropo, desigur că locul a fost cercetat, nu?</p>
               <p>         — Da, domnule, însă şterseseră toate urmele.</p>
               <p>         — Normal, rosti sir James, sec.</p>
               <p>         — N-au lăsat în urmă nici un indiciu.</p>
               <p>         — Mă întreb… Avocatul bătu darabana în masă, gânditor.</p>
               <p>         Ceva în glasul lui îl făcu pe Tommy să-l privească atent. Să fi văzut ochii acestui bărbat ceva acolo unde ceilalţi fuseseră orbi?</p>
               <p>         — Aş fi vrut să fiţi acolo, domnule, să cercetaţi casa.</p>
               <p>         — Şi eu aş fi vrut, rosti liniştit sir James. Rămase câteva clipe tăcut, apoi întrebă: şi ce-ai mai făcut de atunci?</p>
               <p>         Un moment, Tommy îl privi lung. Abia apoi îi trecu prin cap că avocatul nu avea de unde să ştie.</p>
               <p>         — Am uitat că nu ştiţi de Tuppence, spuse încet. Neliniştea chinuitoare, uitată pe moment, emoţia provocată de vestea că, în sfârşit, Jane Finn fusesegăsită, puse din nou stăpânire pe el.</p>
               <p>         Avocatul lăsă repede jos furculiţa şi cuţitul.</p>
               <p>         — I s-a întâmplat ceva domnişoarei Tuppence? Glasul îi era pătrunzător.</p>
               <p>         — A dispărut, spuse Julius.</p>
               <p>         — Când?</p>
               <p>         — Acum o săptămână.</p>
               <p>         — Cum?</p>
               <p>         Întrebările lui sir James veneau în rafale. Când Tommy, când Julius, expuseră întâmplările ultimei săptămâni şi căutările lor zadarnice.</p>
               <p>         Sir James ajunse imediat la miezul problemei.</p>
               <p>         — O telegramă semnată cu numele dumnitale? Înseamnă că ştiau ceva de voi doi. Nu erau siguri de cât de multe ai aflat în casa aceea. Răpirea domnişoarei Tuppence e urmarea faptului că le-ai scăpat. La nevoie, ar putea să-ţi închidă gura ameninţându-te cu ce i se va întâmpla ei, dacă vorbeşti.</p>
               <p>         Tommy confirmă.</p>
               <p>         — Exact aşa gândesc şi eu, domnule.</p>
               <p>         Sir James îl privi pătrunzător.</p>
               <p>         — Dumneata ai elaborat totul, nu-i aşa? Nu-i rău… Nu-i rău deloc. Lucrul curios e că ei, ta mod sigur, nu ştiau nimic despre dumneata la început, când te-au luat prizonier. Eşti convins că nu ţi-au descifrat în vreun fel identitatea?</p>
               <p>         Tommy scutură din cap.</p>
               <p>         — Asta aşa e, interveni Julius. De aceea socotesc că cineva i-a pus în temă… Şi nu mai devreme de duminică seara.</p>
               <p>         — Da, dar cine?</p>
               <p>         — Acel atotputernic şi atoateştiutor domn Brown, bine-nţeles!</p>
               <p>         În glasul lui Julius era o notă uşor batjocoritoare care îl făcu pe sir James să-l privească pătrunzător.</p>
               <p>         — Dumneata nu crezi în domnul Brown, domnule Hersheimmer?</p>
               <p>         — Nu, domnule, nu cred, i-o întoarse tânărul american cu ostentaţie. Nu ca atare, ca să spun aşa. Socotesc că e o scorneală… Un fel de „bau-bau” de speriat copiii. Adevăratul cap al întregii afaceri este tipul ăla rus, Kramenin. Cred că dacă vrea, e în stare să facă să izbucnească revoluţii în trei ţări concomitent! Whittington este probabil şeful filialei engleze.</p>
               <p>         — Nu sunt de acord cu dumneata, spuse scurt sir James. Domnul Brown există. Se întoarse spre Tommy. Ai remarcat de unde a fost expediată telegrama?</p>
               <p>         — Nu, domnule. Mă tem că nu.</p>
               <p>         — Hm! O ai la dumneata?</p>
               <p>         — E sus, în bagajul meu.</p>
               <p>         — Aş vrea să-mi arunc o privire asupra ei. Nu e nici o grabă. Aţi pierdut o săptămână – Tommy lăsă capul în jos – aşa că o zi în plus nu mai contează. Ne vom ocupa mai întâi de Jane Finn. După aceea vom vedea ce putem face ca s-o eliberăm pe domnişoara Tuppence. Nu cred că o paşte un pericol imediat. Adică, atâta timp cât ei nu ştiu că am găsit-o pe Jane Finn şi că i-a revenitmemoria. Secretul ăsta trebuie păstrat cu orice preţ. Înţelegeţi?</p>
               <p>         Ceilalţi doi încuviinţară şi, după ce stabiliră amănuntele întâlnirii din dimineaţa următoare, marele avocat îşi luă la revedere.</p>
               <p>         La zece fix, cei doi tineri erau la locul întâlnirii. Sir James li se alătură pe treptele de la intrare. Era singurul care nu părea emoţionat, îi prezentă pe cei doi doctorului.</p>
               <p>         — Domnul Hersheimmer… Domnul Beresford… Doctor Roylance. Cum se simte pacienta?</p>
               <p>         — Merge spre bine. Bine-nţeles că nu are idee de trecerea timpului. În dimineaţa asta a întrebat câţi au fost salvaţi de pe „Lusitania” şi dacă scria în ziare. Asta, desigur, era de aşteptat. Pare totuşi, s-o preocupe ceva.</p>
               <p>         — Cred că putem să-i alungăm neliniştea. Putem intra?</p>
               <p>         — Bine-nţeles.</p>
               <p>         În timp ce îl urmau pe doctor pe scări, inima lui Tommy bătea ceva mai repede. În sfârşit, Jane Finn! Mult căutata, misterioasa, alunecoasa Jane Finn! Cât de improbabil păruse succesul! Iar aici, în casa asta, cu memoria aproape miraculos restabilită, zăcea fata care avea în mână viitorul Angliei! Un geamăt înăbuşit scăpă de pe buzele lui Tommy. Măcar de-ar fi fost şi Tuppence lângă el să împărtăşească împreună rezultatul triumfător al muncii asociaţiei lor! Înlătură cu hotărâre gândul de la Tuppence. Încrederea lui în sir James era în creştere. Exista un om care, în mod sigur, va reuşi să dea de urma lui Tuppence. Deocamdată, Jane Finn! Şi, brusc, sufletul îi fu cuprins de teamă… Părea atât de uşor… Dacă aveau s-o găsească moartă… Doborâtă de mâna domnului Brown?</p>
               <p>         În clipa următoare râdea de propriile-i închipuiri melodramatice. Doctorul deschise uşa şi intrară. Pe patul alb, bandajată la cap, zăcea fata. Întreaga scenă părea întrucâtva ireală. Totul semăna atât de mult cu ceea ce îşi imaginase. Încât părea regizat.</p>
               <p>         Fata se uită de la unul la altul cu nişte ochi mari, miraţi. Sir James vorbi primul.</p>
               <p>         — Domnişoară Finn, spuse el, acesta este vărul dumitale, domnul Julius P. Hersheimmer.</p>
               <p>         Chipul fetei se îmbujoră uşor, în timp ce Julius făcu un pas înainte şi-i luă mâna.</p>
               <p>         — Ce faci, verişoară Jane? Întrebă el senin.</p>
               <p>         Însă Tommy sesiză tremurul vocii lui.</p>
               <p>         — Eşti într-adevăr fiul unchiului Hiram? Întrebă fata, uimită. Glasul ei, cu un uşor accent vestic, avea ceva aproape emoţionat.</p>
               <p>         Lui Tommy i se păru vag cunoscut, dar înlătură gândul, ca fiind imposibil.</p>
               <p>         — Sigur.</p>
               <p>         — Citeam de obicei despre unchiul Hiram în ziare, continuă fata, pe tonul ei moale. Dar nu m-am gândit că am să te întâlnesc într-o zi. Mama avea impresia că unchiului Hiram nu o să-i treacă niciodată supărarea.</p>
               <p>         — Aşa era bătrânul, recunoscu Julius. Însă eu cred că tânăra generaţie ealtfel. Certurile în familie n-au nici un rost. Primul lucru la care m-am gândit, imediat ce s-a terminat războiul, a fost să vin să te caut.</p>
               <p>         Peste chipul fetei trecu o umbră.</p>
               <p>         — Mi s-au spus nişte lucruri… Lucruri îngrozitoare… Că mi-am pierdut memoria, şi că au trecut nişte ani despre care n-am să ştiu niciodată cum au trecut… Ani din viaţă pierduţi.</p>
               <p>         — Nu ţi-ai dat singură seama de asta?</p>
               <p>         Ochii fetei se măriră.</p>
               <p>         — Vai, nu. Pentru mine e ca şi când timpul s-ar fi oprit în clipa când eram grăbiţi către bărci. Am totul în faţa ochilor. Închise ochii cu un fior.</p>
               <p>         Julius privi către sir James, care încuviinţă.</p>
               <p>         — Nu-ţi fă nici o problemă. Nu merită. Acum, ascultă, Jane, vrem să ne spui ceva. La bordul vasului ăla era un om care avea asupra lui nişte documente foarte importante, iar capetele mari din ţara asta cred că el ţi le-a strecurat ţie. Aşa e?</p>
               <p>         Fata ezită, uitându-se la ceilalţi doi. Julius înţelese.</p>
               <p>         — Domnul Beresford este împuternicit de guvernul britanic să recupereze documentele. Sir James Peel Edgerton este membru al Parlamentului şi ar putea deveni ministru dacă ar dori. Datorită lui am reuşit să dăm de tine în sfârşit. Aşa că dă-i drumul şi spune-ne toată povestea. Ţi-a dat Danvers hârtiile?</p>
               <p>         — Da. Mi-a spus că eu aveam mai multe şanse să le păstrez, pentru că primii salvaţi erau femeile şi copiii.</p>
               <p>         — Exact cum ne-am gândit, spuse sir James.</p>
               <p>         — Mi-a spus că erau foarte importante… Că puteau schimba totul pentru aliaţi. Dar, dacă toate astea au trecut şi războiul s-a terminat, ce mai contează acum?</p>
               <p>         — Cred că istoria se repetă, Jane. Prima dată s-a făcut mare vâlvă şi tărăboi în jurul acestor hârtii, apoi totul a murit, ca acum întregul scandal să izbucnească din nou… Dar din motive diferite. Deci, poţi să ni le dai chiar acum?</p>
               <p>         — Dar nu pot.</p>
               <p>         — Ce?</p>
               <p>         — Nu sunt la mine.</p>
               <p>         — Nu… Sunt… la… Tine? Julius îşi accentuase cuvintele cu mici pauze.</p>
               <p>         — Nu… Le-am ascuns.</p>
               <p>         — Le-ai ascuns?</p>
               <p>         — Da. Eram nesigură. Mi se părea să sunt urmărită. Asta m-a speriat… Tare. Îşi duse mâna la cap. E aproape ultimul lucru de care îmi aduc aminte, înainte de a mă trezi aici, în spital…</p>
               <p>         — Continuă, spuse sir James, cu glasul său pătrunzător. Ce îţi aduci aminte?</p>
               <p>         Fata se întoarse supusă către el.</p>
               <p>         — Era la Holyhead. M-am dus acolo… Nu-mi amintesc de ce…</p>
               <p>         — Asta nu contează, continuă!</p>
               <p>         — În confuzia de pe chei, am reuşit să mă strecor nevăzută. Am luat o maşină. I-am spus şoferului să mă scoată din oraş. M-am uitat apoi să văd dacă nu suntem urmăriţi. În spate nu era nici o maşină. La marginea şoselei, am zărit o potecă. I-am spus omului să mă aştepte.</p>
               <p>         Se opri, apoi continuă:</p>
               <p>         — Poteca ducea la o stâncă şi apoi cobora înspre mare, printre tufişurile mari şi galbene… Parcă erau flăcări aurii. M-am uitat în jur. Nu se vedea nimeni. Dar chiar la nivelul capului meu, în stâncă, era o gaură. Era foarte mică, puteam doar să-mi strecor mâna în ea, însă adâncă. Am luat pachetul impermeabil pe care îl purtam agăţat în jurul gâtului şi l-am înfundat cât mai bine. Apoi am rupt nişte muşchi şi am astupat gaura, în aşa fel încât să nu se observe deloc crăpătura. Apoi mi-am întipărit în minte foarte bine locul, ca să-l pot regăsi. Era acolo un bolovan care semăna cu un câine ridicat pe labele din spate, parcă cerşea. După aceea m-am întors la şosea. Maşina mă aştepta şi m-a dus înapoi. Am apucat să prind trenul. În sinea mea mă simţeam puţin ruşinată de închipuirile mele însă, treptat, am văzut cum bărbatul din faţa mea îi făcea semne din ochi femeii care stătea lângă mine, şi m-am speriat iar, dar m-am bucurat la gândul că hârtiile erau în siguranţă. Am ieşit pe culoar să iau puţin aer. Mă gândeam că m-aş putea strecura în alt vagon. Însă femeia mi-a strigat că îmi căzuse ceva, iar când m-am întors să mă uit, ceva m-a lovit… Aici. Îşi duse mâna în spate, la cap. Nu-mi mai amintesc altceva, decât că m-am trezit aici, în spital.</p>
               <p>         Urmă o pauză.</p>
               <p>         — Mulţumesc, domnişoară. Cel care vorbea era sir James. Sper că nu te-am obosit.</p>
               <p>         — Oh, e în regulă. Mă înţeapă puţin capul, însă, în rest, mă simt minunat.</p>
               <p>         Julius înaintă şi îi luă din nou mâna.</p>
               <p>         — Pe curând, verişoară Jane. Acum mă grăbesc după hârtiile alea, dar mă voi întoarce cât ar da un câine de două ori din coadă, şi am să te duc la Londra să-ţi ofer bucuriile de care au nevoie anii tăi tineri, înainte de a pleca spre Statele Unite! Aşa că… Grăbeşte-te şi fă-te bine!</p>
            </div>
            <div type="div2" rend="P11">
               <head>         Capitolul XX. Prea târziu.</head>
               <p>         Ajunşi în stradă, ţinură un scurt consiliu de război. Sir James îşi scoase ceasul din buzunar.</p>
               <p>         — Trenul pentru Holyhead opreşte în Chester la 12:14. Dacă porniţi imediat cred că puteţi prinde legătura.</p>
               <p>         Tommy îl privi uimit.</p>
               <p>         — E vreo grabă, domnule? Azi suntem abia în 24.</p>
               <p>         — Cred că întotdeauna e bine să te scoli devreme, spuse Julius înainte ca avocatul să fi apucat să răspundă. Ne vom duce chiar acum la gară.</p>
               <p>         Pe fruntea lui sir James apăru o urmă de încruntare.</p>
               <p>         — Aş fi vrut să vă pot însoţi. Însă trebuie să iau cuvântul la o adunare, la ora două. Îmi pare rău.</p>
               <p>         Regretul din glasul lui era evident. Pe de altă parte, era limpede că Julius era foarte dispus să se lipsească de compania celuilalt.</p>
               <p>         — Nu cred să fie ceva complicat în afacerea asta, rosti el. Un simplu joc „de-a v-aţi ascunselea”, asta-i tot.</p>
               <p>         — Sper să fie aşa, spuse sir James.</p>
               <p>         — Sigur. Ce altceva ar putea fi?</p>
               <p>         — Eşti încă tânăr, domnule Hersheimmer. La vârsta mea, probabil că vei fi învăţat lecţia. „Să nu-ţi subestimezi niciodată adversarul”.</p>
               <p>         Gravitatea tonului său îl impresionă pe Tommy, dar nu avu nici un efect asupra lui Julius.</p>
               <p>         — Credeţi că domnul Brown ar putea să-şi bage nasul? Dacă o face, abia îl aştept! Îşi pipăi buzunarul. Am pistol. Micul Willie mă însoţeşte pretutindeni. Scoase un pistol automat, îl mângâie cu afecţiune, apoi îl băgă la locul lui. Însă nu o să fie nevoie să apelez la el. Nu are cine să-l pună în temă pe stimabilul domn Brown.</p>
               <p>         Avocatul ridică din umeri.</p>
               <p>         — Nici când doamna Vandemeyer intenţiona să-l trădeze, n-a fost nimeni care să-l pună în temă. Cu toate astea, doamna Vandemeyer a murit fără să vorbească.</p>
               <p>         Julius fu redus la tăcere, iar sir James adăugă pe un ton lejer:</p>
               <p>         — Vreau doar să vă pun în gardă. La revedere şi succes. Când aveţi hârtiile în mână, nu riscaţi dacă nu e nevoie. Dacă aveţi vreun motiv să credeţi că aţi fost urmăriţi, distrugeţi-le imediat! Succes. Jocul e acum în mâinile noastre. Dădu mâna cu amândoi.</p>
               <p>         După zece minute, cei doi tineri erau instalaţi într-un vagon de clasa întâi pe ruta spre Chester.</p>
               <p>         Mult timp, niciunul nu scoase o vorbă. Când, în cele din urmă, Julius sparse tăcerea, remarca lui fu cu totul neaşteptată.</p>
               <p>         — Spune-mi, ţi s-a întâmplat vreodată să te prosteşti din cauza unei fete? Întrebă gânditor.</p>
               <p>         După momentul de uimire, Tommy îşi scotoci prin minte.</p>
               <p>         — Nu cred, răspunse, în cele din urmă. Cel puţin nu din câte îmi amintesc. De ce?</p>
               <p>         — Pentru că, în ultimele două luni, am devenit un idiot sentimental din cauza lui Jane! Din clipa în care ochii mi-au căzut pe fotografia ei, inima mi-a luat-o razna, exact ca-n romane. Mi-e ruşine s-o recunosc, însă am venit aici ca s-o găsesc şi să repar lucrurile, iar apoi să mă întorc cu ea ca doamna Julius P. Hersheimmer.</p>
               <p>         — Oh! Exclamă uimit Tommy.</p>
               <p>         Julius continuă:</p>
               <p>         — Asta e o dovadă clară de cât se poate prosti un bărbat! A fost de ajuns să întâlnesc o fată în carne şi oase şi m-am lecuit!</p>
               <p>         Simţindu-se legat la limbă mai mult ca oricând, Tommy emise un nou „oh”!</p>
               <p>         — Să nu cumva să crezi că o bârfesc pe Jane, continuă celălalt. E o fată cu adevărat drăguţă şi, fără îndoială, se va îndrăgosti de ea vreun tip, foarte curând.</p>
               <p>         — Mă gândesc că e chiar foarte frumoasă, rosti Tommy, regăsindu-şi glasul.</p>
               <p>         — Sigur că este. Numai că nu prea e ca în fotografie. Cel puţin presupun că, într-un fel, ea e… trebuie să fie… Pentru că am recunoscut-o dintr-o dată. Dacă aş fi văzut-o într-o mulţime, aş fi spus: „Asta e fata al cărei chip îl recunosc fără nici o ezitare”. Însă ceva era cu fotografia aia. Julius scutură din cap şi oftă din greu. Romantismul e un lucru al naibii de ciudat!</p>
               <p>         — Probabil că e, replică Tommy cu răceală, din moment ce ai venit aici îndrăgostit de o fată şi i-ai cerut alteia mâna doar în decurs de două săptămâni.</p>
               <p>         Julius avu bunul simţ să pară stingherit.</p>
               <p>         — Păi, să vezi, aveam un soi de sentiment de oboseală că n-am s-o găsesc niciodată pe Jane… Că, de fapt, totul era o prostie. Şi atunci… Ei bine. Francezii, de exemplu, sunt mult mai înţelepţi în felul în care privesc lucrurile. Ei nu amestecă romantismul cu mariajul…</p>
               <p>         Tommy se înfierbântă.</p>
               <p>         — Ei, fir-aş al naibii! Dacă asta e…</p>
               <p>         Julius se grăbi să-l întrerupă.</p>
               <p>         — Stai aşa, nu sări. N-am vrut să spun ceea ce crezi. Americanii au o părere despre moralitate mai bună chiar decât a voastră. Ceea ce am vrut să spun e că francezul priveşte căsătoria ca pe-o afacere… Doi oameni se cunosc, constată că se potrivesc, pun la punct problema banilor… Şi văd toată povestea din punct de vedere practic, într-un spirit afacerist.</p>
               <p>         — Dacă m-ai întreba pe mine, cu toţii suntem ai dracului de afacerişti în ziua de azi. Nu ne auzi decât întrebând: „Cât face?” Bărbaţii sunt destul de răi, însă fetele sunt şi mai rele.</p>
               <p>         — Linişteşte-te, fiule. Nu te înfuria aşa.</p>
               <p>         — Sunt furios, spuse Tommy.</p>
               <p>         Julius se uită la el şi socoti că era mai bine să nu mai spună nimic.Oricum, Tommy avu destul timp să se liniştească înainte de a ajunge la Holyhead şi zâmbetul vesel îi reapăruse pe faţă când sosiră la destinaţie.</p>
               <p>         După ce se consultară, ajutaţi şi de o hartă rutieră, se puseră de acord încotro să se îndrepte şi închiriară un taxi care îi duse pe şoseaua către Treaddur Bay. Îl instruiră pe şofer să meargă încet şi erau foarte atenţi să nu treacă de potecă. Nu mult după ce părăsiră oraşul, o zăriră, şi Tommy opri prompt maşina, întrebând, ca din întâmplare, dacă poteca ducea spre mare. La răspunsul afirmativ al şoferului, coborâră şi-l plătiră generos.</p>
               <p>         Un moment mai târziu, taxiul demara încet înapoi, spre Holyhead… Tommy şi Julius îl urmăriră cu privirea, apoi o porniră către poteca îngustă.</p>
               <p>         — Presupun că e ceea bună, nu? Întrebă Tommy cu îndoială. Trebuie să fie o mulţime pe aici.</p>
               <p>         — Sigur că este. Uită-te la tufişuri. Îţi aduci aminte ce spunea Jane?</p>
               <p>         Tommy se uită la tufişurile stufoase, încărcate de flori aurii, care străjuiau de o parte şi de alta poteca, şi se convinse.</p>
               <p>         Coborau în şir indian, Julius fiind în frunte. De două ori, Tommy îşi întoarse capul, neliniştit. Julius se uită înapoi.</p>
               <p>         — Ce e?</p>
               <p>         — Nu ştiu. Tot am impresia că ne urmăreşte cineva.</p>
               <p>         — N-are cine să fie, rosti hotărât Julius. L-am fi zărit.</p>
               <p>         Tommy se văzu obligat să recunoască logica lui Julius. Cu toate acestea sentimentul acela de nelinişte se adâncea. În ciuda lui însuşi, credea în atotputernicia duşmanului lor.</p>
               <p>         — Chiar aş dori ca tipul să ne iasă în cale, spuse Julius şi se bătu peste buzunar. Micul Willie abia aşteaptă să mai exerseze!</p>
               <p>         — Întotdeauna porţi asta… pe el… cu tine? Întrebă Tommy extrem de curios.</p>
               <p>         — Absolut întotdeauna. Niciodată nu ştii ce se poate întâmpla. Tommy păstră o tăcere respectuoasă. Micul Willie îl impresiona.</p>
               <p>         Părea să îndepărteze ameninţarea domnului Brown.</p>
               <p>         Poteca trecea acum pe lângă stâncă, paralel cu marea. Julius se opri atât de brusc încât Tommy se împiedică de el.</p>
               <p>         — Ce-i? Întrebă el.</p>
               <p>         — Priveşte acolo. Zău dacă asta nu le întrece pe toate! Tommy privi. Ieşit în afară şi gâtuind pe jumătate poteca, se afla un bolovan uriaş care, cu adevărat, semăna cu un câine „cerşetor”.</p>
               <p>         — Ei bine, zise. Tommy, refuzând să împărtăşească emoţia lui Julius, nu asta ne aşteptam să vedem?</p>
               <p>         Julius îl privi întunecat şi clătină din cap.</p>
               <p>         — Flegmatic ca orice englez! Bine-nţeles că ne aşteptam la asta… Dar, oricum, mă simt zăpăcit să văd chestia asta stând aici exact cum ne aşteptam!</p>
               <p>         Tommy, al cărui calm era, poate, mai mult prefăcut decât natural, se mişcă nerăbdător.</p>
               <p>         — Ia-o înainte. Unde-o fi gaura?</p>
               <p>         Cercetară cu multă atenţie stânca. Tommy se trezi spunând prosteşte:</p>
               <p>         — După atâţia ani, muşchiul s-ar putea să nu mai fie acolo.</p>
               <p>         La care Julius răspunse solemn:</p>
               <p>         — Cred că ai dreptate.</p>
               <p>         Brusc, Tommy arătă cu o mână tremurândă.</p>
               <p>         — Ce zici de crăpătura de acolo?</p>
               <p>         Julius îi răspunse gâtuit:</p>
               <p>         — Asta e… sigur.</p>
               <p>         Se uitară unul la altul.</p>
               <p>         — Când eram în Franţa, spuse Tommy cu gândul în urmă, ori de câte ori colegul meu nu venea pe la mine, îmi spunea că se simţise ciudat, că avusese o dispoziţie stranie. Nu l-am crezut niciodată. Dar, indiferent dacă a simţit sau nu aşa ceva, senzaţia asta există. O simt eu acum! Şi încă puternic!</p>
               <p>         Se uită la stâncă cu un soi de pasiune chinuitoare.</p>
               <p>         — La naiba! Strigă. E imposibil! Cinci ani! Gândeşte-te, numai! Copii care caută cuiburi de păsări, picnicuri, mii de oameni care trec pe aici! Nu poate să fie acolo! Şansa e una dintr-o sută! E împotriva raţiunii!</p>
               <p>         Într-adevăr, simţea că e imposibil… Poate mai mult din cauză că nu-i venea să creadă că el reuşise acolo unde atâţia alţii dăduseră greş. Treaba era prea simplă ca să poată fi adevărată. Gaura trebuie să fie goală.</p>
               <p>         Julius se uita la el cu un zâmbet larg.</p>
               <p>         — Eşti răvăşit rău de tot, spuse el tărăgănat, cu un soi de veselie. Ei bine, la atac! Îşi băgă mâna în crăpătură şi făcu o uşoară grimasă. E strâmtă rău. Mâna lui Jane trebuie să fie cu mult mai subţire decât a mea. Nu simt nimic… Nu… Stai, ce e asta? Măiculiţă! Şi, imitând sunetul unei trompete, scoase un pacheţel decolorat. Asta-i averea! Învelită în muşama. Ţine-o până îmi scot eu briceagul!</p>
               <p>         Minunea se petrecuse. Tommy apucă cu gingăşie preţiosul pachet. Reuşiseră!</p>
               <p>         — Ciudat, spuse el prosteşte, credeam că cusăturile trebuie să fie putrezite. Însă arată de parcă ar fi noi.</p>
               <p>         Le tăiară cu multă grijă şi desfăcură muşamaua. Înăuntru era o mică foie de hârtie, împăturită. Cu degete tremurătoare, o despăturiră. Foaia era albă! Se uitară uimiţi unul la altul.</p>
               <p>         — O pistă falsă? Danvers era doar momeala?</p>
               <p>         Tommy clătină din cap. Soluţia asta nu-l satisfăcea. Brusc, faţa i se lumină.</p>
               <p>         — Am găsit! Cerneală simpatică!</p>
               <p>         — Crezi?</p>
               <p>         — Oricum, merită să încercăm. La căldură, de obicei apare scrisul. Să adunăm nişte vreascuri şi să facem un foc.</p>
               <p>         După câteva minute, reuşiră să aprindă un foc plăpând din crenguţe şi frunze. Tommy ţinu hârtia aproape de flacără. La căldură, foaia se curbă puţin. Atâta tot.</p>
               <p>         Brusc, Julius întinse braţul şi arătă nişte litere care începeau să apară într-o culoare uşor maronie.</p>
               <p>         — Măiculiţă! Am găsit! Zău, ai avut o idee grozavă. Mie nu mi-ar fi trecut niciodată prin cap.</p>
               <p>         Tommy mai ţinu un timp hârtia în poziţia în care era, până când consideră că flacăra îşi făcuse pe deplin efectul asupra cernelii, apoi o trase. În clipa următoare scoase un ţipăt.</p>
               <p>         Pe foaie, întipărite cu litere clare, cafenii, erau cuvintele:</p>
               <p>         CU SALUTĂRI, DE LA DOMNUL BROWN.</p>
            </div>
            <div type="div2" rend="P11">
               <head>         Capitolul XXI. Tommy face o descoperire.</head>
               <p>         Câteva clipe rămaseră uitându-se tâmpiţi unul la celălalt, zăpăciţi de şoc. Într-un fel sau altul, în mod inexplicabil, domnul Brown le-o luase înainte. Tommy acceptă liniştit înfrângerea. Nu şi Julius.</p>
               <p>         — Cum mama dracului a ajuns înaintea noastră. Asta mă depăşeşte!</p>
               <p>         Tommy clătină din cap şi spuse mohorât:</p>
               <p>         — Asta explică de ce cusăturile erau noi. Trebuia să ne fi dat seama…</p>
               <p>         — La dracu cu afurisitele alea de cusături! Cum a ajuns aici înaintea noastră? Ne-am grăbit cât am putut. E absolut imposibil ca cineva să ajungă aici mai rapid decât noi. Şi, totuşi, cum a făcut? Crezi că era vreun microfon în camera lui Jane? După mine, trebuie să fi fost.</p>
               <p>         Însă bunul simţ al lui Tommy obiectă.</p>
               <p>         — Nimeni nu avea de unde să ştie dinainte că ea va fi adusă în casa aceea… Şi, mai ales, în camera aia.</p>
               <p>         — Asta aşa e, recunoscu Julius. Atunci, înseamnă că una din surori era o escroacă şi a tras cu urechea, ce zici de asta?</p>
               <p>         — Oricum, nu văd ce mai contează, răspunse obosit Tommy. S-ar putea ca el să le fi găsit acum câteva luni, a luat hârtiile şi pe urmă… Pe Jupiter, nu! Nu merge! Ar fi fost imediat publicate.</p>
               <p>         — Sigur că ar fi fost! Nu, cineva a fost aici cu o oră, două, înaintea noastră. Dar să mă ia naiba dacă pricep cum a reuşit.</p>
               <p>         — Aş fi vrut ca tipul, Peel Edgerton să fi fost cu noi, rosti Tommy pe gânduri.</p>
               <p>         — De ce? Julius îl privi lung. Furtul era comis când am ajuns noi.</p>
               <p>         — Da… Tommy ezită. Nu-şi putea explica sentimentul… Ideea absurdă că prezenţa renumitului K. C. ar fi putut preveni catastrofa. Reveni la ideea de mai înainte. Nu are rost să ne batem capul cum a reuşit. Jocul e jucat. Suntem învinşi. Nu-mi mai rămâne de făcut decât un singur lucru.</p>
               <p>         — Care?</p>
               <p>         — Să mă întorc cât mai degrabă la Londra. Domnul Carter trebuie să fie anunţat. Acum e doar o problemă de ore ca bomba să explodeze, în orice caz trebuie să afle.</p>
               <p>         Sarcina nu era deloc plăcută, însă Tommy nu intenţiona să se sustragă. Trebuia să raporteze domnului Carter eşecul. După aceea, treaba lui era terminată. Luă trenul de la miezul nopţii spre Londra. Julius preferă să rămână peste noapte în Holyhead.</p>
               <p>         La jumătate de oră după sosire, sfârşit şi palid, Tommy stătea în faţa şefului său.</p>
               <p>         — Am venit să raportez, domnule. Am dat greş… Rău de tot.</p>
               <p>         Domnul Carter îl privi pătrunzător.</p>
               <p>         — Vrei să spui că tratatul…</p>
               <p>         — E în mâinile domnului Brown, domnule.</p>
               <p>         — Ah! Exclamă liniştit domnul Carter. Expresia feţei nu i se schimbase, însă Tommy văzu licărirea de disperare din ochii lui. Asta îl convinse mai mult ca orice că nu mai exista nici o speranţă.</p>
               <p>         — Ei bine, rosti domnul Carter, după câteva momente, cred că nu trebuie să ne pierdem cu firea. Îmi pare bine că măcar ştiu sigur. Trebuie să facem tot ce se poate.</p>
               <p>         În mintea lui Tommy stăruia convingerea: „Nu mai există nici o speranţă şi el ştie asta!”</p>
               <p>         Celălalt îl privi lung.</p>
               <p>         — Nu pune la inimă, flăcăule, rosti cu blândeţe. Ai făcut tot ce ai putut. Ne confruntăm cu unul dintre cele mai mari creiere ale secolului. Iar dumneata ai fost foarte aproape de succes. Nu uita asta.</p>
               <p>         — Mulţumesc, domnule. Sunteţi foarte amabil.</p>
               <p>         — Eu mă simt vinovat. Mă învinovăţesc chiar de când am primit ultimele veşti.</p>
               <p>         Ceva în tonul lui atrase atenţia lui Tommy. Inima i se strânse de o altă spaimă.</p>
               <p>         — Mai e… ceva, domnule?</p>
               <p>         — Mă tem că da, răspunse grav domnul Carter. Întinse mâna după o hârtie de pe masă.</p>
               <p>         — Tuppence…? Bolborosi Tommy.</p>
               <p>         — Citeşte singur.</p>
               <p>         Cuvintele bătute la maşină îi jucau prin faţa ochilor. Descrierea unei toce verzi şi a unui pardesiu în al cărui buzunar de sus atârna o batistă brodată cu iniţialele P. L. C, îi ardea mintea. Se uită chinuit la domnul Carter. Acesta răspunse întrebării lui mute:</p>
               <p>         — Pescuită pe coasta din Yorkshire… Aproape de Ebury. Mă tem… Că a fost un joc murdar.</p>
               <p>         — Dumnezeule! Gemu Tommy. Tuppence! Diavolii ăştia… N-am să-mi găsesc odihna până nu mă răfuiesc cu ei! Am să-i vânez! Am…</p>
               <p>         Mila de pe chipul domnului Carter îl făcu să se oprească.</p>
               <p>         — Ştiu ce simţi, sărmanul meu băiat. Dar nu ajută la nimic. N-ai face decât să-ţi iroseşti în zadar forţele. Poate sună brutal, dar sfatul meu e următorul: Uită-ţi durerea. Timpul le vindecă pe toate. Vei uita.</p>
               <p>         — S-o uit pe Tuppence? Niciodată!</p>
               <p>         Domnul Carter clătină din cap.</p>
               <p>         — Aşa gândeşti acum. Nu vei trăi toată viaţa gândindu-te la… Fetiţa asta curajoasă! Îmi pare rău de toată povestea… Îmi pare îngrozitor de rău.</p>
               <p>         Tommy îşi reveni cu o tresărire.</p>
               <p>         — Vă răpesc timpul, domnule, spuse, făcând un efort. Nu aveţi de ce să vă simţiţi vinovat. Noi am fost doi tineri proşti care s-au apucat de o treabă ca asta. Dumneavoastră ne-aţi avertizat. Însă aş fi vrut să fi dat Domnul ca eu să fi fost cel care şi-a frânt gâtul. La revedere, domnule.</p>
               <p>         Întors la Ritz, Tommy începu să-şi împacheteze puţinele lucruri mecanic, cu gândurile duse. Încă nu putea să creadă că tragedia îi întrerupsesemonotonia dulce a existenţei. Ce bine o duseseră împreună, el şi Tuppence! Iar acum… Oh, nu putea să creadă… Nu putea fi adevărat! Tuppence… Moartă! Micuţa Tuppence luând viaţa în piept! Era un coşmar înfiorător. Atâta tot.</p>
               <p>         I se aduse un bilet cu câteva cuvinte încurajatoare de la Peel Edgerton, care citise vestea în ziare. (Jurnalele titraseră cu litere mari: FOSTĂ INFIRMIERĂ VOLUNTARĂ ÎNECATĂ TRAGIC). Biletul se încheia cu o ofertă de serviciu la o fermă din Argentina, unde sir James avea proprietăţi considerabile.</p>
               <p>         — Un fel de cerşetor, mormăi Tommy şi-l azvârli.</p>
               <p>         Uşa se deschise şi Julius se năpusti înăuntru cu obişnuita-i violenţă. Ţinea în mână un ziar desfăcut.</p>
               <p>         — Ascultă, ce-s toate astea? Se pare că spun o tâmpenie despre Tuppence.</p>
               <p>         — E adevărat, rosti liniştit Tommy.</p>
               <p>         — Vrei să spui că i-au făcut-o?</p>
               <p>         Tommy încuviinţă.</p>
               <p>         — Presupun că atunci când au pus mâna pe tratat Tuppence nu le-a mai fost de nici un folos şi le-a fost teamă să-i dea drumul.</p>
               <p>         — Fir-aş al naibii! Micuţa Tuppence. Era o fetiţă atât de vitează…</p>
               <p>         Însă în creierul lui Tommy parcă explodă ceva. Sări în picioare.</p>
               <p>         — Oh, termină! Ţie nu-ţi pasă cu adevărat, blestematule! Tu ai cerut-o de nevastă cu nenorocitul tău sânge rece, dar eu am iubit-o. Mi-aş fi dat sufletul pentru ea. M-aş fi dat la o parte, fără nici un cuvânt şi aş fi lăsat-o să se mărite cu tine pentru că tu îi puteai oferi viaţa pe care şi-o dorea, în timp ce eu nu eram decât un pârlit care abia dacă avea cu ce să-şi ducă zilele. Dar asta nu ar fi însemnat că nu-mi păsa!</p>
               <p>         — Ascultă, începu Julius, cumpătat.</p>
               <p>         — Oh, du-te dracului! Nu suport să te mai văd aici vorbindu-mi de micuţa Tuppence. „Du-te şi vezi-ţi acum de verişoară-ta. Tuppence e a mea! Am iubit-o dintotdeuna, de când eram copii şi ne jucam amândoi. Am crescut şi nimic nu s-a schimbat. N-am să uit niciodată când eram în spital şi a apărut ea cu boneta aia caraghioasă şi cu şorţ! Mi s-a părut o minune s-o văd pe fata pe care o iubeam îmbrăcată în uniformă de infirmieră.</p>
               <p>         Însă Julius îl întrerupse.</p>
               <p>         — Uniformă de infirmieră! Fir-aş al naibii! Trebuie să mă duc la Colney Hatch! Aş putea jura că am văzut-o şi pe Jane cu bonetă de infirmieră. Dar asta e imposibil! Nu, pe barba mea, chiar am văzut-o! Ea era cea care vorbea cu Whittington în clinica din Bournemouth. Acolo nu era pacientă! Era infirmieră!</p>
               <p>         — Aş îndrăzni să spun că a fost cu ei de la început, spuse Tommy, supărat. Nu m-aş mira să aflu că ea i-a furat hârtiile lui Danvers, chiar de la început.</p>
               <p>         — Blestemat să fiu dacă ea a făcut-o! Strigă Julius. E verişoara mea şi e patriotă ca orice fată americană.</p>
               <p>         — Mă doare-n cot ce e şi cară-te odată de aici! Urlă Tommy cât îl ţinu glasul.</p>
               <p>         Tinerii erau pe punctul de a se încăiera. Însă brusc, parcă prin minune, supărarea lui Julius se stinse.</p>
               <p>         — În regulă, fiule, rosti el cu calm, plec. Nu-ţi port deloc pică pentru tot ce mi-ai spus. Ai avut tot dreptul s-o faci. Am fost cel mai mare cretin din câţi pot exista. Calmează-te – Tommy făcuse un gest nervos – plec chiar acum… Mă duc la gara North Western Railway, dacă vrei să ştii.</p>
               <p>         — Puţin îmi pasă unde te duci, mârâi Tommy.</p>
               <p>         Când uşa se închise în urma lui Julius, Tommy se întoarse la geamantanul său. „Asta e tot”, murmură el şi trase de clopoţel.</p>
               <p>         — Du-mi bagajul jos.</p>
               <p>         — Da, domnule. Plecaţi?</p>
               <p>         — Plec la dracu', spuse Tommy nepoliticos.</p>
               <p>         Însă băiatul nu se simţi ofensat, ci se mulţumi să rostească plin de respect:</p>
               <p>         — Da, domnule. Să chem un taxi?</p>
               <p>         Tommy încuviinţă.</p>
               <p>         Unde se ducea? Nu avea nici o idee. În afară de ideea fixă de a da ochii cu însuşi domnul Brown, nu avea nici un alt plan. Reciti scrisoarea de la sir James şi clătină din cap. Tuppence trebuia răzbunată. Totuşi, fusese drăguţ din partea amicului.</p>
               <p>         — Cred că ar fi bine să-i răspund.</p>
               <p>         Se duse la birou. Ca de obicei, în hoteluri, era o grămadă de plicuri dar nici o foaie de hârtie. Sună. Nu veni nimeni. Tommy începu să fiarbă. Apoi îşi aminti că în camera de zi a lui Julius era un stoc mare de hârtie. Americanul îşi anunţase plecarea imediată, aşa că nu exista riscul să dea nas în nas cu el. Începuse să se simtă destul de ruşinat de lucrurile pe care i le spusese. Bătrânul Julius trecuse uşor peste ele. Dacă ar fi fost de faţă şi-ar fi cerut scuze.</p>
               <p>         Însă camera era goală. Tommy se îndreptă spre masa de scris şi trase sertarul din mijloc. Ochii îi căzură pe o fotografie aruncată neglijent, cu faţa în sus. O clipă rămase ţintuit locului. Apoi o scoase, închise sertarul, se îndreptă încet către un fotoliu şi se aşeză, cu fotografia în mână.</p>
               <p>         Ce Dumnezeu căuta fotografia acelei franţuzoaice, Annette, în sertarul biroului lui Julius Hersheimmer?</p>
            </div>
            <div type="div2" rend="P11">
               <head>         Capitolul XXII. În Downing Street.</head>
               <p>         Primul ministru bătea nervos cu degetul în masa din faţa lui. Chipul îi era obosit şi îngrijorat. Reluă discuţia cu domnul Carter din punctul în care fusese întreruptă.</p>
               <p>         — Nu înţeleg, spuse el. Chiar credeţi că situaţia nu e deloc disperată?</p>
               <p>         — Aşa a lăsat flăcăul să se înţeleagă.</p>
               <p>         — Să revedem scrisoarea lui.</p>
               <p>         Domnul Carter i-o înmână imediat. Era un scris neglijent, băieţesc.</p>
               <p>         „Stimate domnule Carter, Ceva mă face să cred că mi s-a jucat o festă. Bine-nţeles că e posibil să fiu eu tâmpit, deşi nu cred. Dacă bănuiala mea se confirmă, înseamnă că fata din Manchester a fost doar o înşelătorie. Toată treaba a fost dinainte aranjată, bandajul fals şi toate celelalte, cu scopul de a ne face să credem că jocul s-a terminat… Prin urmare, am impresia că noi trebuie să fi fost foarte aproape de izbândă.</p>
               <p>         Cred că ştiu cine e adevărata Jane Finn şi am chiar o idee unde se află documentele. Asta din urmă este doar o supoziţie, bine-înţeles, dar am sentimentul că se va dovedi corectă. Oricum, am scris-o şi am băgat-o într-un plic sigilat, pentru orice eventualitate. Am să vă rog să nu-l deschideţi decât în ultimul moment, de fapt, la miezul nopţii pe 28. Veţi înţelege imediat de ce. Vedeţi, am impresia că toată povestea cu Tuppence e tot o înscenare şi că e tot atât de moartă ca şi mine. Logica mea este următoarea: ultima lor şansă este s-o lase pe Jane Finn să evadeze, în speranţa că ea doar s-a prefăcut că şi-a pierdut memoria şi că, odată ce se va vedea liberă, se va duce direct la ascunzătoare. Se înţelege că ăsta ar fi un risc enorm pentru ei, deoarece ea ştie totul despre ei… Dar sunt prea disperaţi să pună mâna pe tratatul ăla. Dar dacă ar ştii că hârtiile au fost descoperite de noi, viaţa nici uneia dintre cele două fete n-ar mai face două parale. Trebuie să încerc să dau de Tuppence, până să evadeze Jane.</p>
               <p>         Doresc o copie a acelei telegrame care i-a fost trimisă lui Tuppence la Ritz. Sir James Peel Edgerton mi-a spus că numai dumneavoastră aţi putea face asta pentru mine. E înspăimântător de deştept.</p>
               <p>         Încă un lucru… Vă rog să fie urmărită, zi şi noapte, casa din Soho.</p>
               <p>         Al dumneavoastră, Thomas Beresford”</p>
               <p>         Primul ministru îşi înălţă privirea.</p>
               <p>         — Şi plicul sigilat?</p>
               <p>         Domnul Carter zâmbi sec.</p>
               <p>         — În seiful de la bancă. Mi-am luat toate măsurile de siguranţă.</p>
               <p>         — Nu credeţi că… Primul ministru ezită o clipă, ar fi mai bine să îl deschidem acum? Bine-nţeles că trebuie să asigurăm documentul, adică imediat ce presupunerea tânărului se va fi dovedit corectă. Putem să păstrăm în secret faptul că am procedat aşa.</p>
               <p>         — Chiar putem? Nu sunt sigur. Peste tot în jur sunt spioni. Odată aflat,viaţa fetelor se duce uite-aşa! Şi pocni semnificativ degetele. Nu, băiatul a avut încredere în mine şi nu vreau să-l dezamăgesc.</p>
               <p>         — Bine, bine, atunci să lăsăm. Cum arată băiatul ăsta?</p>
               <p>         — Aparent, e un tânăr englez obişnuit, spălăţel, cam tare de cap. Gândeşte încet. Pe de altă parte, e absolut imposibil să-l abaţi de la calea cea dreaptă, folosindu-te de imaginaţia lui. N-are deloc… Aşa că e greu să-l înşeli. Întoarce lucrurile pe toate părţile şi, odată ce a găsit ceva, nu-l mai lasă. Mica doamnă e total diferită. Mai multă intuiţie decât gândire, împreună, fac o pereche drăguţă. Calmul şi vigoarea.</p>
               <p>         — Pare promiţător, îngână primul ministru.</p>
               <p>         — Da, asta mă face să am speranţe. E tipul de om care nu se aventurează să exprime o părere înainte de a fi foarte sigur de ea.</p>
               <p>         Pe buzele celuilalt apăru umbra unui zâmbet.</p>
               <p>         — Şi ăsta e… băiatul care îl va învinge pe cel mai mare criminal al zilelor noastre?</p>
               <p>         — Acest… Băiat, cum aţi spus! Însă, uneori, am impresia că văd o umbră în spatele lui.</p>
               <p>         — Ce vreţi să spuneţi?</p>
               <p>         — Peel Edgerton.</p>
               <p>         — Peel Edgerton? Repetă înmărmurit primul ministru.</p>
               <p>         — Da. Aici e mâna lui. Atinse scrisoarea deschisă. E acolo… Lucrând în întuneric, tăcut, neştiut. Întotdeauna am avut sentimentul că dacă există cineva pe pământ care să ajungă la domnul Brown, Peel Edgerton ar putea fi acela. Vă spun că acum lucrează la cazul ăsta, însă nu vrea să se ştie. Apropo, zilele trecute, am primit o cerere cam ciudată de la el.</p>
               <p>         — Da?</p>
               <p>         — Mi-a trimis un decupaj dintr-un ziar american. În el se făcea referire la cadavrul unui bărbat, găsit aproape de docurile din New York, acum trei săptămâni. Mă ruga să-i furnizez orice informaţie pe tema asta.</p>
               <p>         — Şi?</p>
               <p>         Carter ridică din umeri.</p>
               <p>         — N-am făcut mare lucru. Tipul era în jur de treizeci şi cinci de ani… Îmbrăcat sărăcăcios… cu faţa rău desfigurată. N-a fost niciodată identificat.</p>
               <p>         — Şi aveţi impresia că este vreo legătură între cele două probleme?</p>
               <p>         — Oarecum. Bine-nţeles că s-ar putea să greşesc.</p>
               <p>         Urmă o pauză, după care domnul Carter continuă:</p>
               <p>         — L-am rugat să vină aici. Nu pentru că am dori să-l facem să spună ceva ce el nu vrea să ştim. Instinctul său avocăţesc este prea puternic. Însă sunt sigur că el poate să elucideze cele câteva puncte obscure din scrisoarea tânărului Beresford. Ah, iată-l!</p>
               <p>         Cei doi se ridicară să-l salute pe noul venit. Un gând oarecum ciudat trecu prin mintea primului ministru: „Succesorul meu, poate!”</p>
               <p>         — Avem o scrisoare de la tânărul Beresford, intră imediat în subiect domnul Carter. Presupun că v-aţi întâlnit cu el.</p>
               <p>         — Presupunerea dumneavoastră e greşită, spuse avocatul.</p>
               <p>         — Oh! Domnul Carter era puţin derutat.</p>
               <p>         Sir James zâmbi şi îşi mângâie bărbia.</p>
               <p>         — M-a sunat, binevoi el să spună.</p>
               <p>         — Aveţi ceva împotrivă să ne relataţi convorbirea dintre dumneavoastră şi el?</p>
               <p>         — Absolut nimic. Mi-a mulţumit pentru o anumită scrisoare pe care i-am trimis-o… De fapt, îi oferisem o slujbă. Apoi mi-a amintit de ceva ce i-am spus la Manchester, cu privire la o falsă telegramă care a făcut-o pe domnişoara Cowley să plece. Apoi l-am întrebat dacă s-a mai întâmplat ceva între timp. Mi-a spus despre fotografia pe care a găsit-o în sertarul domnului Hersheimmer. Avocatul făcu o pauză, apoi continuă: L-am întrebat dacă pe fotografie erau numele şi adresa fotografului din California. Mi-a răspuns: „Aţi ghicit, domnule. Sunt”. Apoi mi-a povestit ceva ce nu ştiam. Fotografia era a franţuzoaicei Annette care îi salvase viaţa.</p>
               <p>         — Ce?</p>
               <p>         — Exact. Oarecum curios, l-am întrebat ce făcuse cu fotografia. Mi-a răspuns că a pus-o la loc, unde o găsise. Avocatul făcu din nou o pauză. Asta era bine, să ştiţi… Foarte bine. Tânărul ăsta ştie să-şi folosească creierul. L-am felicitat. Descoperirea lui a fost providenţială. Desigur că, din momentul în care povestea cu fata din Manchester s-a dovedit a fi o înscenare, totul se schimbă. Tânărul Beresford şi-a dat singur seama, fără să i-o spun eu. Însă, în privinţa domnişoarei Cowley, nu avea încredere în judecata sa. Bănuiam eu că trăieşte? I-am răspuns că, având în vedere situaţia, erau serioase motive să cred că da. Asta ne-a adus din nou la problema telegramei.</p>
               <p>         — Ce?</p>
               <p>         — L-am sfătuit să apeleze la dumneavoastră pentru copia telegramei originale. M-am gândit că ar fi posibil ca, după ce domnişoara Cowley a aruncat-o pe podea, unele cuvinte să fi fost şterse şi înlocuite intenţionat, cu scopul de a ne pune pe o pistă falsă.</p>
               <p>         Carter încuviinţă. Scoase din buzunar o foaie şi citi cu glas tare: „Vino imediat, Astley Priors, Gatehouse, Kent, mari descoperiri.</p>
               <p>         — Tommy”.</p>
               <p>         — Foarte simplu, spuse sir James, şi foarte ingenios. Doar câteva cuvinte schimbate şi treaba era făcută. Iar peste cel mai important indiciu, au trecut cu vederea.</p>
               <p>         — Care indiciu?</p>
               <p>         — Depoziţia băiatului din hotel, precum că domnişoara Cowley s-a dus la Charing Cross. Erau atât de siguri pe ei, încât au fost convinşi că băiatul făcuse o greşeală.</p>
               <p>         — Deci, unde e acum tânărul Beresford?</p>
               <p>         — La Gatehouse, Kent, asta numai dacă nu mă înşel eu prea tare.</p>
               <p>         Domnul Carter îl privi curios.</p>
               <p>         — Mă întreb de ce nu sunteţi şi dumneavoastră acolo, Peel Edgerton?</p>
               <p>         — Oh, sunt ocupat cu un caz.</p>
               <p>         — Credeam că sunteţi în concediu.</p>
               <p>         — Oh, n-am fost citat în instanţă. Cred că era mai corect să spun că mă ocup de întocmirea unui dosar. Mai aveţi ceva pentru mine în legătură cu americanul acela?</p>
               <p>         — Mă tem că nu. E atât de important să aflaţi cine era?</p>
               <p>         — Ştiu cine era, răspunse senin sir James. N-o pot încă dovedi… Însă ştiu.</p>
               <p>         Ceilalţi doi nu mai întrebară nimic. Aveau sentimentul că ar fi fost o pierdere de timp.</p>
               <p>         — Însă ceea ce nu înţeleg eu, spuse brusc primul ministru, este cum a ajuns fotografia aia în sertarul domnului Hersheimmer.</p>
               <p>         — Poate că nu l-a părăsit niciodată, sugeră avocatul cu amabilitate.</p>
               <p>         — Dar falsul inspector? Inspectorul Brown?</p>
               <p>         — Ah! exclamă gânditor sir James. Se ridică. Nu vă mai reţin. Ocupaţi-vă în continuare de afacerile naţiunii. Eu trebuie să mă întorc… la cazul meu.</p>
               <p>         Două zile mai târziu, Julius Hersheimmer reveni de la Manchester. Pe birou îl aştepta un bilet de la Tommy: „Dragă Hersheimmer, îmi pare rău că mi-am pierdut calmul în cazul în care nu ne mai vedem, îţi spun la revedere. Mi s-a oferit o slujbă în Argentina şi poate ar fi bine s-o primesc.</p>
               <p>         Al tău, Tommy Beresford”.</p>
               <p>         Un zâmbet aparte flutură o clipă pe faţa lui Julius. Aruncă scrisoarea în coşul de hârtii.</p>
               <p>         — Prostul naibii! Murmură el.</p>
            </div>
            <div type="div2" rend="P11">
               <head>         Capitolul XXIII. Cursă contra cronometru.</head>
               <p>         După ce-l sună pe sir James, următoarea mişcare a lui Tommy fu să treacă pe la South Audley Mansions. Îl găsi pe Albert la post şi se prezentă fără prea multă vorbă ca unul dintre prietenii lui Tuppence. Albert îşi dădu imediat drumul la gură.</p>
               <p>         — În ultima vreme e foarte linişte aici, spuse el cu importanţă. Sper că tânăra doamnă e bine, nu-i aşa, domnule?</p>
               <p>         — Tocmai asta e problema. A dispărut.</p>
               <p>         — Doar nu vreţi să spuneţi că escrocii au pus mâna pe ea?</p>
               <p>         — Ba da.</p>
               <p>         — În lumea cealaltă?</p>
               <p>         — Nu, la dracu, în lumea asta!</p>
               <p>         — E doar o expresie, domnule, explică Albert. În filme escrocii au totdeauna un restaurant în lumea cealaltă2. Dar nu credeţi că i-au venit de hac, domnule?</p>
               <p>         — Sper că nu. Apropo, n-ai din întâmplare o mătuşă, o verişoară, o bunică sau vreo rudă de genul ăsta care ar putea să aibă nevoie de tine să-i pui ventuze? Un zâmbet de încântare apăru pe chipul lui Albert.</p>
               <p>         — M-am prins, domnule! Sărmana mea mătuşă zace bolnavă de mult şi mă cheamă pe patul de moarte.</p>
               <p>         Tommy încuviinţă satisfăcut.</p>
               <p>         — Poţi să spui asta şefilor tăi şi să vii să ne întâlnim într-o oră la Charing Cross?</p>
               <p>         — Voi fi acolo, domnule. Puteţi conta pe mine.</p>
               <p>         După cum judecase Tommy, Albert se dovedi a fi un aliat de nădejde. Cei doi îşi fixară cartierul la hanul din Gatehouse. Lui Albert îi reveni misiunea de a culege informaţii. În privinţa asta, nu exista nici o dificultate.</p>
               <p>         Astley Priors era proprietatea unui anume doctor Adams. Doctorul nu mai practica, se retrăsese, credea hangiul, îşi mai păstrase câţiva pacienţi, (aici, tipul se bătu cu înţeles peste frunte), „nişte glumeţi, mă înţelegeţi! „ Doctorul era o persoană cunoscută în sat, sponsoriza toate acţiunile sportive locale, „un domn foarte plăcut, îndatoritor”. Era de mult acolo? Oh, cam de vreo zece ani… Poate chiar mai mult. Era un domn învăţat, un savant. Lumea şi profesorii veneau de multe ori de la oraş să-l consulte. În tot cazul, ţinea casă deschisă, mereu primea oaspeţi.</p>
               <p>         În faţa acestei limbuţii, Tommy începu să aibă îndoieli. Era oare cu putinţă ca acest ilustru, bine cunoscut personaj să fi fost în realitate un criminal periculos? Viaţa lui părea atât de deschisă. Nici o urmă de fapte dubioase. Să fi fost totul o imensă greşeală? La gândul ăsta, Tommy simţi cum îl trec fiorii.</p>
               <p>         Apoi îşi aminti de pacienţii particulari… „nişte glumeţi”. Se interesă cu grijă dacă printre ei se afla şi o tânără doamnă şi dădu semnalmentele luiTuppence. Însă despre pacienţi nu se ştiau prea multe… Rareori erau văzuţi pe afară. O descriere sumară a lui Annette fu la rândul ei sortită eşecului.</p>
               <p>         Astley Priors era o frumoasă clădire din cărămidă roşie, înconjurată de un teren bine împădurit, ceea ce o ascundea vederii dinspre şosea.</p>
               <p>         În prima seară, Tommy, însoţit de Albert, exploră terenul. Datorită insistenţelor lui Albert, se târâră dureros pe burtă, ceea ce provocă mai mult zgomot decât dacă ar fi mers pe picioare. În orice caz, precauţia asta se dovedi cu totul inutilă. După căderea nopţii, locul, asemenea tuturor celorlalte case, părea nelocuit. Tommy îşi imaginase un câine de pază fioros. Fantezia lui Albert zbură spre o pumă sau o cobră dresată. Însă ajunseră la tufişurile din apropierea casei fără a fi deloc molestaţi.</p>
               <p>         Ferestrele sufrageriei aveau obloanele deschise. În jurul mesei era reunită o mare adunare. Vinul de Porto trecea din mână în mână. Părea o petrecere normală, plăcută. Prin fereastra deschisă, fragmente de conversaţie răzbăteau în aerul nopţii. Era o discuţie înfierbântată despre campionatul de cricket al comitatului!</p>
               <p>         Tommy simţi din nou fiorii incertitudinii. Părea imposibil de crezut că oamenii aceştia erau altceva decât păreau. O luase razna încă o dată?</p>
               <p>         Domnul cu barbă blondă şi ochelari, care stătea în capul mesei, arăta extrem de cinstit şi normal.</p>
               <p>         În noaptea aceea Tommy dormi prost. În dimineaţa următoare, Albert, după ce îşi consolidase prietenia cu băiatul zarzavagiului, luă locul acestuia şi intră pe sub pielea bucătăresei de la Malthouse. Se întoarse de acolo cu informaţia că ea era fără îndoială „una dintre escroci”, însă Tommy nu dădu crezare acestui basm. Luat la întrebări, Albert nu putu aduce nici un argument care să-i susţină afirmaţia, în afara propriei sale păreri că femeia nu era genul obişnuit de bucătăreasă. Se vedea cât de colo.</p>
               <p>         Substituirea fiind repetată (în avantajul creşterii fondului bănesc al fiului zarzavagiului), a doua zi Albert se întoarse cu prima probă dătătoare de speranţă. În casă era o tânără franţuzoaică. Tommy îşi înlătură îndoielile. Avea o confirmare a teoriei sale. Însă timpul presa. Era în 27. Pe 29 era mult controversata „Zi a laburiştilor”, despre care se auzeau tot felul de zvonuri. Ziarele scriau într-o notă neliniştită. Erau descrise pe larg indicii privind un coup d'état laburist. Guvernul nu spunea nimic. Ştia şi era pregătit. Se şoptea despre disensiunea dintre liderii laburişti. Nu toţi gândeau la fel. Cei mai clarvăzători dintre ei îşi dădeau seama că ceea ce îşi propuseseră putea fi foarte bine o lovitură de moarte dată Angliei pe care o iubeau din tot sufletul. Erau înspăimântaţi de dezastrul şi mizeria pe care greva generală le-ar fi provocat şi dispuşi să negocieze cu guvernul. Însă în spatele lor lucrau forţe viclene, insistente, care scormoneau amintirea vechilor greşeli, dezaprobau slăbiciunea jumătăţilor de măsură şi alimentau neînţelegerile.</p>
               <p>         Tommy simţea că, datorită domnului Carter, înţelegea foarte bine situaţia. Cu documentul fatal în mâinile domnului Brown, opinia publică ar fi trecut de partea extremiştilor laburişti şi a revoluţionarilor. Altfel, mai exista o şansă. Guvernul, sprijinit de o armată loială şi de forţele poliţieneşti, puteaînvinge. Însă cu preţul a mari suferinţe.</p>
               <p>         Gândul lui Tommy sări la un alt vis. Prin prinderea şi demascarea domnului Brown, toată acea organizaţie s-ar fi destrămat dintr-odată, în mod ruşinos. Ciudata influenţă permanentă a şefului nevăzut îi ţinea uniţi. Fără el, Tommy credea că s-ar fi instaurat brusc panica şi, odată ce oamenii cinstiţi i-ar fi părăsit, reconcilierea ar fi fost posibilă în ceasul al doisprezecelea.</p>
               <p>         — Spectacolul ăsta are un singur protagonist, îşi spuse Tommy. Singurul lucru care trebuie făcut e să fie înhăţat acest om.</p>
               <p>         Asta era o parte din planul său ambiţios, pentru care îi ceruse domnului Carter să nu deschidă plicul sigilat. Tratatul secret era doar pretextul, momeala lui Tommy. El însuşi era înspăimântat de îndrăzneala sa. Cum îndrăznea măcar să creadă că ar putea descoperi el ceea ce atâţia oameni mai înţelepţi şi mai deştepţi trecuseră cu vederea? Totuşi, rămase cu tenacitate la ideea sa.</p>
               <p>         În acea seară, el şi Albert pătrunseră iar pe domeniul de la Astley Priors. Ambiţia lui Tommy era ca, într-un fel sau altul, să reuşească să pătrundă chiar în casă. În timp ce înaintau cu grijă, Tommy icni brusc.</p>
               <p>         La o fereastră de la al doilea etaj, lumina din cameră proiecta pe storuri conturul unei siluete. Era una pe care Tommy ar fi recunoscut-o oriunde! Tuppence se afla în casă!</p>
               <p>         Îl apucă pe Albert de umăr.</p>
               <p>         — Stai aici! Când încep să cânt, urmăreşte fereastra.</p>
               <p>         Se retrase în grabă pe drumul principal şi începu să răcnească din rărunchi, clătinându-se pe picioare:</p>
               <p>         Sunt soldat.</p>
               <p>         Un soldat englez ameţit, Poţi vedea după picioare că sunt soldat…</p>
               <p>         Fusese melodia preferată a lui Tuppence în perioada petrecută în spital. Nu se îndoia că dacă ar auzi-o, ar trage nişte concluzii. Tommy nu avea deloc voce, însă avea un volum excelent. Zgomotul pe care îl producea era înfiorător.</p>
               <p>         În momentul acela un majordom impecabil, însoţit de un valet tot atât de impecabil, ieşiră prin uşa din faţă. Majordomul începu să-l ocărască. Tommy continuă să cânte, adresându-i-se amical majordomului cu „dragă beţivane”. Valetul îl apucă de un braţ, majordomul de celălalt, îl cărară şi-l dădură afară pe poartă. Majordomul îl ameninţă cu poliţia, dacă va intra din nou. Treaba fusese făcută perfect, ca la carte. Oricine ar fi jurat că majordomul era un majordom adevărat, valetul, un valet adevărat… Numai că, din întâmplare, majordomul era Whittington!</p>
               <p>         Tommy se retrase la han şi aşteptă întoarcerea lui Albert. Într-un târziu, acesta catadixi să apară.</p>
               <p>         — Ei, ce-i? Strigă Tommy nerăbdător.</p>
               <p>         — În regulă. În timp ce vă dădeau afară, fereastra s-a deschis şi a căzut ceva. Îi înmână lui Tommy un petic de hârtie. Era înfăşurat într-o mapă de plicuri.</p>
               <p>         Pe hârtie erau mâzgălite trei cuvinte: „Mâine… Aceeaşi oră”.</p>
               <p>         — Ura! Strigă Tommy. A mers!</p>
               <p>         — Am scris un mesaj pe o bucată de hârtie, am înfăşurat-o în jurul uneipietre, şi am aruncat-o pe fereastră, continuă Albert pe nerăsuflate.</p>
               <p>         Tommy se întunecă.</p>
               <p>         — Zelul tău ne va nenoroci, Albert. Ce-ai scris?</p>
               <p>         — Am scris că stăm la han. Dacă poate să iasă, să vină aici şi să orăcăie ca broasca.</p>
               <p>         — Va şti că eşti tu, spuse Tommy oftând uşurat. Te-a părăsit imaginaţia, Albert, să ştii. Păi tu n-ai fi în stare să recunoşti orăcăitul unei broaşte, dacă l-ai auzi.</p>
               <p>         Băiatul păru cam dezumflat.</p>
               <p>         — Fruntea sus, spuse Tommy. Nu-i nimic. Majordomul ăla e un vechi prieten de-al meu… Pariez că ştia cine eram, dar n-a lăsat să se vadă. În planul lor nu intră să stârnească bănuieli. De asta am ieşit bine din povestea de mai înainte. Nu vor să mă descurajeze de tot. Pe de altă parte, nu se lasă prea uşor. Eu sunt un pion pentru ei, Albert, asta sunt eu. Dacă păianjenul dă drumul prea repede muştii, musca ar putea bănui că-i o treabă aranjată. Ei, de aici necesitatea acelui tânăr promiţător, domnul T. Beresford, care, la momentul potrivit, va face o greşeală de pe urma căreia să tragă ei foloase. Numai că acesta din urmă, domnul T. Beresford, s-a prins!</p>
               <p>         Tommy se duse la culcare într-o stare oarecum optimistă. Îşi elaborase cu grijă, planul pentru seara următoare. Era sigur că locatarii de la Astley Prior's nu o să-i pună beţe în roate până la un anumit punct, după care Tommy îşi propuse să le facă o surpriză.</p>
               <p>         Totuşi, în jur de douăsprezece, liniştea îi fu întreruptă. I se spuse că era aşteptat de către cineva la bar. Solicitantul era un căruţaş necioplit, mânjit de noroi din cap până-n picioare.</p>
               <p>         — Ei, prietene, ce e? Întrebă Tommy.</p>
               <p>         — Ar putea fi pentru dumneavoastră, domnule? Căruţaşul îi arătă un bilet murdar, împăturit, pe care era scris: „Du-i asta domnului care stă la hanul de lângă Astley Priors. Îţi va da zece şilingi”.</p>
               <p>         Scrisul era al lui Tuppence. Tommy aprecie isteţimea ei de a se fi gândit că el îşi dăduse la han un alt nume. Dădu să apuce biletul.</p>
               <p>         — E în regulă. Căruţaşul îl trase înapoi.</p>
               <p>         — Cum rămâne cu cei zece şilingi ai mei?</p>
               <p>         Tommy îi dădu repede o bancnotă de zece şilingi şi omul îi înmână biletul. Tommy îl desfăcu.</p>
               <p>         „Dragă Tommy, Am ştiut că tu ai fost noaptea trecută. Nu veni în seara asta. Ei te vor aştepta. În dimineaţa asta ne duc de aici. Am auzit ceva de Wales… Holyhead, aşa cred. Dacă am ocazia, am să arunc în stradă biletul ăsta. Annette mi-a povestit cum ai scăpat. Curaj!</p>
               <p>         A ta, Twopence”.</p>
               <p>         Tommy strigă după Albert, chiar înainte de a fi terminat de citit epistola.</p>
               <p>         — Fă-mi bagajul! Plecăm!</p>
               <p>         — Da, domnule. Bocancii băiatului se auziră urcând scara. Holyhead? Însemna că, totuşi… Tommy era uimit. Continuă să citească încet.</p>
               <p>         La etaj, bocancii lui Albert erau foarte activi. Brusc, un al doilea strigătse auzi de jos.</p>
               <p>         — Albert! Sunt un tâmpit! Despachetează!</p>
               <p>         — Da, domnule.</p>
               <p>         Tommy netezi gânditor biletul.</p>
               <p>         — Da, un tâmpit, rosti încetişor. Dar mai e unul la fel de tâmpit. Şi, în sfârşit, ştiu cine e!</p>
            </div>
            <div type="div2" rend="P11">
               <head>         Capitolul XXIV. Julius câştigă un set.</head>
               <p>         În apartamentul său de la Claridge's, Kramenin stătea tolănit pe divan şi dicta secretarului său într-o rusă şuierătoare. La un moment dat, telefonul din apropiere sună şi secretarul ridică receptorul, vorbi câteva clipe, apoi i-l întinse şefului său.</p>
               <p>         — E cineva jos, care întreabă de dumneavoastră.</p>
               <p>         — Cine?</p>
               <p>         — Şi-a dat numele de Julius P. Hersheimmer.</p>
               <p>         — Hersheimmer, repetă Kramenin pe gânduri. Am mai auzit numele ăsta.</p>
               <p>         — Tatăl lui era unul din regii oţelului din America, explică secretarul, a cărui sarcină era să cunoască totul. Tânărul acesta trebuie să fie multimilionar.</p>
               <p>         Ochii celuilalt se îngustară a apreciere.</p>
               <p>         — Ar fi mai bine să cobori, Ivan, şi să afli ce vrea. Secretarul se supuse, închizând fără zgomot uşa în urma sa. După câteva minute, reveni.</p>
               <p>         — Refuză să spună în ce problemă a venit… Zice că e ceva absolut personal şi că trebuie să vă vadă.</p>
               <p>         — Multimilionar, murmură Kramenin. Adu-l aici, dragă Ivan. Secretarul părăsi din nou încăperea şi se întoarse escortându-l pe Julius.</p>
               <p>         — Domnul Kramenin? Întrebă repezit acesta din urmă.</p>
               <p>         Rusul, după ce îl examină atent cu ochii săi spălăciţi şi răi, se înclină.</p>
               <p>         — Încântat să vă cunosc, spuse americanul. Am câteva probleme foarte importante de discutat cu dumneavoastră între patru ochi. Se uită semnificativ la celălalt.</p>
               <p>         — Secretarul meu, domnul Grieber, faţă de care nu am secrete.</p>
               <p>         — S-ar putea… Însă am eu, răspunse Julius, sec. Aşa încât v-aş fi obligat dacă i-aţi spune s-o şteargă.</p>
               <p>         — Ivan, spuse rusul moale, dacă nu te deranjează să treci în camera de alături…</p>
               <p>         — Nu în camera de alături, interveni Julius. Cunosc eu aceste apartamente princiare… Şi vreau să rămână complet gol, în afară de dumneavoastră şi de mine. Trimiteţi-l prin jur, la un magazin să-şi cumpere alune de un penny.</p>
               <p>         Deşi îi displăcea total modul de a vorbi al americanului, Kramenin era ros de curiozitate.</p>
               <p>         — Vor lua mult timp problemele dumneavoastră?</p>
               <p>         — S-ar putea toată noaptea, dacă ne înţelegem.</p>
               <p>         — Foarte bine, Ivan. În seara asta nu mai am nevoie de dumneata. Du-te la teatru… Distrează-te.</p>
               <p>         — Vă mulţumesc, excelenţa voastră.</p>
               <p>         Secretarul se înclină şi ieşi.</p>
               <p>         Julius stătu la uşă, urmărindu-i plecarea. În cele din urmă, cu un oftat de satisfacţie, închise uşa şi reveni la locul său din mijlocul încăperii.</p>
               <p>         — Şi acum, domnule Hersheimmer, poate o să aveţi amabilitatea să intraţi în subiect.</p>
               <p>         — Cred că nu va dura mai mult de un minut, rosti tărăgănat Julius. Apoi, cu o schimbare bruscă a manierelor: Mâinile sus… Sau trag!</p>
               <p>         Preţ de o clipă Kramenin se holbă la pistolul mare, apoi, cu o grabă aproape comică, îşi ridică mâinile deasupra capului. Julius pricepu cu cine are de-a face. Omul cu care trebuia să discute era un laş abject… Restul avea să fie uşor.</p>
               <p>         — Asta este ultraj! Strigă rusul cu glasul ascuţit, isteric. Ultraj! Ai de gând să mă omori?</p>
               <p>         — Dacă-ţi ţii gura, nu. Nu încerca să ajungi la sonerie. Aşa e mai bine.</p>
               <p>         — Ce vrei? Nu faci nimic sub ameninţare. Ţine cont că viaţa mea este valoroasă pentru ţara mea. Poate am fost bârfit…</p>
               <p>         — Cred că omul care te-ar ciurui ar face un bine umanităţii, spuse Julius. Dar nu-ţi face griji. Nu mi-am propus să te omor de data asta… Adică, dacă eşti rezonabil.</p>
               <p>         În faţa ameninţării din ochii celuilalt, rusul coborî glasul. Îşi trecu limba peste buzele uscate.</p>
               <p>         — Ce vrei? Bani?</p>
               <p>         — Nu. O vreau pe Jane Finn.</p>
               <p>         — Jane Finn? N-am… Auzit de ea niciodată.</p>
               <p>         — Mincinos nemernic! Ştii foarte bine ce vreau să spun.</p>
               <p>         — Îţi spun că n-am auzit niciodată de fată.</p>
               <p>         — Iar eu îţi spun că micul Willie, aici de faţă, abia aşteaptă să-şi dea drumul.</p>
               <p>         Rusul se înmuie vizibil.</p>
               <p>         — N-ai să îndrăzneşti…</p>
               <p>         — Oh, ba da, am să îndrăznesc, fiule!</p>
               <p>         Probabil că Kramenin recunoscu o uşoară lipsă de convingere în glasul celuilalt, căci rosti înţepat:</p>
               <p>         — Ei bine? Să zicem că ştiu la ce te referi… Şi, ce-i cu asta?</p>
               <p>         — Ai să-mi spui acum… Aici… Unde se află.</p>
               <p>         Kramenin clătină din cap.</p>
               <p>         — Nu pot.</p>
               <p>         — De ce?</p>
               <p>         — Nu pot. Îmi ceri imposibilul.</p>
               <p>         — Ţi-e frică, hai? De cine? De domnul Brown? Ah, ce amuzant! Deci, există o asemenea persoană? Mă îndoiam. Şi doar la auzul numelui său înţepeneşti de groază!</p>
               <p>         — L-am văzut, spuse rusul încet. Am vorbit cu el faţă în faţă. N-am ştiut decât mai târziu. E un oarecare. Nu l-aş putea recunoaşte, dacă l-aş vedea iar. Cine e în realitate? Nu ştiu. Însă un lucru ştiu: de omul ăsta trebuie să te temi.</p>
               <p>         — Nu va şti niciodată, spuse Julius.</p>
               <p>         — Ştie totul… Iar răzbunarea lui e necruţătoare. Nici chiar eu, Kramenin, n-aş fi exceptat.</p>
               <p>         — Deci n-ai să faci ce-ţi cer?</p>
               <p>         — Îmi ceri imposibilul.</p>
               <p>         — Atunci, e păcat pentru tine, rosti vesel Julius. Dar lumea, în general, va avea de câştigat! Ridică revolverul.</p>
               <p>         — Opreşte-te! Ţipă rusul. Doar n-ai de gând să mă împuşti?</p>
               <p>         — Bine-nţeles că da. Întotdeauna am auzit că revoluţionarii nu dau doi bani pe viaţă, dar se pare că problema se pune cu totul altfel când e vorba de viaţa lor. Ţi-am oferit o şansă să-ţi salvezi pielea murdară şi ai refuzat-o!</p>
               <p>         — Mă vor omorî.</p>
               <p>         — Ei bine, rosti Julius amuzat, cum vrei. Însă eu îţi spun doar atât: micul Willie o va face mai repede, iar dacă aş fi în locul tău, mi-aş încerca în mod sportiv norocul cu domnul Brown.</p>
               <p>         — O să fii spânzurat dacă mă împuşti, mormăi nehotărât rusul.</p>
               <p>         — Nu, străine, aici greşeşti. Uiţi că am bani. O armată întreagă de avocaţi se vor agita, vor aduce câţiva doctori cu capetele luminate care vor declara că am creierul dereglat. Am să petrec câteva luni într-un sanatoriu liniştit, starea mea mintală se va înbunătăţi, doctorii mă vor declara din nou sănătos şi toate se vor sfârşi cu bine pentru micul Julius. Cred că pot să mă plictisesc câteva luni într-un sanatoriu după ce voi fi scăpat lumea de tine, dar să nu-ţi faci griji că o să fiu spânzurat!</p>
               <p>         Rusul îl crezu. El însuşi corupt, credea în puterea banului. Citise despre procese pentru crime în America, care se desfăşurau aidoma spuselor lui Julius. El însuşi cumpărase şi vânduse justiţia. Acest tânăr american viguros, cu vocea lui tărăgănată, avea să-i vină de hac.</p>
               <p>         — Am să număr până la cinci, continuă Julius, şi dacă mă laşi să trec de patru, n-ai să mai ai de ce să-ţi faci griji în privinţa domnului Brown. Poate o să-ţi trimită câteva flori la înmormântare, dar n-ai să le mai miroşi.</p>
               <p>         Eşti gata? Încep. Unu… Doi. Trei. Patru.</p>
               <p>         Rusul îl întrerupse cu un urlet.</p>
               <p>         — Nu trage! Fac tot ce doreşti.</p>
               <p>         Julius coborî revolverul.</p>
               <p>         — Credeam că ai priceput întrebarea. Unde e fata?</p>
               <p>         — La Gatehouse, în Kent. Astley Priors, aşa se numeşte locul.</p>
               <p>         — E prizonieră?</p>
               <p>         — Nu i se permite să părăsească clădirea… Deşi nu e nici un pericol. Prostuţa şi-a pierdut memoria, nenorocita!</p>
               <p>         — Socot că asta e supărător pentru tine şi prietenii tăi. Ce-i cu cealaltă fată pe care aţi răpit-o acum mai mult de-o săptămână?</p>
               <p>         — Şi ea e tot acolo, rosti rusul arţăgos.</p>
               <p>         — Asta-i bine, spuse Julius. Nu-i aşa că am scos-o frumuşel la capăt? Şi ce noapte drăguţă pentru o plimbare!</p>
               <p>         — Ce plimbare? Întrebă Kramenin, privindu-l fix.</p>
               <p>         — Spre Gatehouse, bine-nţeles. Sper că te pasionează automobilismul?</p>
               <p>         — Ce vrei să spui? Refuz să merg.</p>
               <p>         — Nu face pe nebunul. Doar nu crezi că sunt eu omul ăla care să te laseaici. Primul lucru pe care l-ai face ar fi să-ţi suni prietenii la telefon! Ah! Observă cum falca celuilalt căzu. Vezi, îţi şi făcuseşi planul. Nu, domnule, vii cu mine. Asta de aici e uşa dormitorului? Ia-o înainte.</p>
               <p>         Eu şi micul Willie te urmăm. Pune-ţi un pardesiu gros, ăsta-i perfect, îmblănit? Şi zici că eşti socialist! Acum vom coborî scările, şi vom ieşi afară prin hol. Maşina mea ne aşteaptă. Şi nu uita că nu te scap din ochi. Pot să trag foarte bine şi prin buzunarul pardesiului. Un cuvânt sau doar o privire spre unul din servitorii ăia în livrea şi vor fi convinşi că eşti un personaj din poveştile cu stafii!</p>
               <p>         Coborâră împreună scările şi ieşiră spre maşina ce aştepta. Rusul tremura de furie. Servitorii hotelului roiau în jurul lor. Un strigăt îi urcă spre buze, însă şi-l înăbuşi în ultima clipă. Americanul era omul care se ţinea de cuvânt.</p>
               <p>         Când ajunseră lângă maşină, Julius oftă uşurat. Trecuseră de zona periculoasă. Frica îşi făcuse din plin efectul asupra celui de alături.</p>
               <p>         — Urcă! Ordonă el. Apoi prinse privirea piezişă a rusului. Nu, şoferul nu o să te ajute deloc. Marinar. Era pe un submarin, în Rusia, când a izbucnit revoluţia. Poporul tău i-a ucis unul din fraţi. George!</p>
               <p>         — Da domnule? Şoferul întoarse capul.</p>
               <p>         — Acest domn e un bolşevic rus. Nu vrem să-l împuşcăm decât dacă e nevoie. Înţelegi?</p>
               <p>         — Perfect, domnule.</p>
               <p>         — Vreau să mergem la Gatehouse, în Kent. Cunoşti bine drumul?</p>
               <p>         — Da, domnule, va fi o călătorie de o oră şi jumătate.</p>
               <p>         — Fă-o într-o oră. Mă grăbesc.</p>
               <p>         — Fac tot posibilul, domnule. Maşina ţâşni şi pătrunse în trafic.</p>
               <p>         Julius se tolăni confortabil lângă victima sa. Îşi ţinea mâna în buzunarul pardesiului, dar purtarea sa era civilizată în cel mai înalt grad.</p>
               <p>         — Am omorât odată un tip din Arizona… Începu el vesel.</p>
               <p>         La capătul călătoriei de o oră, nefericitul Kramenin era mai mult mort decât viu. După povestea cu omul din Arizona, urmase una cu un gangster din San Francisco şi un episod cu împuşcături în Munţii Stâncoşi. Stilul narativ al lui Julius, dacă nu era foarte corect, era pitoresc!</p>
               <p>         Încetinind, şoferul anunţă peste umăr că tocmai intră în Gatehouse. Julius îi ordonă rusului să-i ghideze. Planul său era să ajungă cu maşina direct la Astley Priors. Acolo Kramenin urma să ceară cele două fete. Îi explică ferm că micul Willie n-ar fi tolerat vreo greşeală. La ora aceea însă, Kramenin era ca o bucată de lut în mâinile celuilalt, îngrozitorul ritm cu care merseseră îl sleise. La fiecare curbă se crezuse mort.</p>
               <p>         Maşina încetini şi se opri în faţa porţii; şoferul aşteptă noi ordine.</p>
               <p>         — Mai întâi întoarce maşina, George. Apoi sună şi întoarce-te la locul tău. Lasă motorul să meargă şi fi gata să ţâşneşti ca dracu când îţi spun eu.</p>
               <p>         — Foarte bine, domnule.</p>
               <p>         Uşa din faţă se deschise şi apăru majordomul. Kramenin simţea în coaste ţeava revolverului.</p>
               <p>         — Hai, sâsâi Julius, şi ai grijă.</p>
               <p>         Rusul se supuse. Buzele îi erau albe şi vocea nu prea sigură:</p>
               <p>         — Sunt eu… Kramenin! Adu-mi imediat fata! N-am timp de pierdut!</p>
               <p>         Whittington coborâse scările. La vederea celuilalt, scoase o exclamaţie de uimire.</p>
               <p>         — Dumneavoastră! Ce s-a întâmplat? Cu siguranţă cunoaşteţi planul…</p>
               <p>         Kramenin îl întrerupse, folosind cuvintele care de multe ori creaseră panică:</p>
               <p>         — Am fost trădaţi! Planul trebuie abandonat. Trebuie să ne salvăm pielea. Fata! Şi repede! E singura noastră şansă.</p>
               <p>         Whittington ezită.</p>
               <p>         — Aveţi ordin… De la el?</p>
               <p>         — Normal! Altfel aş fi aici? Grăbeşte-te!Nu-i timp de pierdut! Ar fi mai bine să vină şi cealaltă prostuţă.</p>
               <p>         Whittington se întoarse şi intră alergând în casă. Minutele se scurgeau chinuitor. Apoi… Două siluete înfăşurate în grabă în mantale apărură pe scări şi fură zorite spre maşină. Cea mai scundă dintre ele era înclinată să opună rezistenţă şi Whittington o împinse înăuntru cu brutalitate. Julius se aplecă în faţă şi, în momentul acela lumina ce străbătea prin uşa deschisă, îi căzu pe faţă. Celălalt bărbat, care stătea pe scări în spatele lui Whittington, scoase o exclamaţie puternică. Trucul se sfârşise.</p>
               <p>         — Dă-i bătaie, George! Strigă Julius. Şoferul apăsă pe accelerator, şi cu o săritură, maşina ţâşni.</p>
               <p>         Omul de pe scări scoase o înjurătură. Îşi duse mâna la buzunar. Urmă un fulger şi o bubuitură. Glonţul trecu la un milimetru de fata mai înaltă.</p>
               <p>         — Jos, Jane! Strigă Julius. Întinde-te pe podeaua maşinii. O împinse iute în faţă, apoi, ridicându-se, ochi cu grijă şi trase.</p>
               <p>         — L-ai nimerit? Strigă Tuppence</p>
               <p>         — Sigur, replică Julius. Totuşi nu a murit. Bestiile ca el au multe vieţi. Eşti teafără, Tuppence?</p>
               <p>         — Bine-nţeles că sunt. Unde e Tommy? Şi cine e ăsta? Arătă spre Kramenin care tremura ca varga.</p>
               <p>         — Tommy îşi face bagajele pentru Argentina. A crezut că te-ai dus cu picioarele înainte. Drept prin poartă, George! Aşa. Avem un avans de cel puţin cinci minute. Vor folosi telefonul, cred, aşa că să fim atenţi să nu intrăm în capcană şi n-o luăm pe drumul direct. M-ai întrebat cine e ăsta, Tuppence? Dă-mi voie să ţi-l prezint pe domnul Kramenin. L-am convins să facă o excursie pentru sănătatea lui.</p>
               <p>         Rusul rămase mut, încă livid de groază.</p>
               <p>         — Dar ce i-a făcut să ne lase să plecăm? Întrebă Tuppence bănuitoare.</p>
               <p>         — Socotesc că domnul Kramenin i-a rugat atât de frumos încât chiar că n-au putut să-l refuze!</p>
               <p>         Asta era prea mult pentru rus. Izbucni violent:</p>
               <p>         — Blestematule… Blestematule! Acum ei ştiu că eu i-am trădat. Viaţa nu-mi va fi în siguranţă nici o oră în ţara asta.</p>
               <p>         — Asta aşa e, consimţi Julius. Te-aş sfătui să-ţi iei imediat tălpăşiţa spre Rusia.</p>
               <p>         — Atunci lasă-mă să plec, strigă celălalt. Am făcut ce mi-ai cerut. De ce mă mai ţii cu tine?</p>
               <p>         — Nu pentru plăcerea companiei tale. Poţi să pleci chiar acum dacă vrei. Credeam că doreşti să te duc pe gratis înapoi la Londra.</p>
               <p>         — S-ar putea să nu ajungi niciodată înapoi la Londra, mârâi celălalt. Lasă-mă să cobor, aici şi acum.</p>
               <p>         — Desigur. Opreşte, George. Domnul nu face excursia completă. Dacă vin vreodată în Rusia, domnule Kramenin, am să mă aştept la un bun venit cu aclamaţii şi…</p>
               <p>         Însă, înainte ca Julius să-şi fi încheiat discursul, şi înainte ca maşina să se fi oprit complet, rusul se năpusti afară şi dispăru în noapte.</p>
               <p>         — Ne-a părăsit cam brusc, comentă Julius, după ce maşina se puse din nou în mişcare. Şi nici măcar n-a spus politicos doamnelor la revedere. Hai, Jane, poţi să te aşezi pe banchetă acum.</p>
               <p>         Fata vorbi pentru prima dată.</p>
               <p>         — Cum l-ai „convins”? Întrebă.</p>
               <p>         Julius îşi mângâie revolverul.</p>
               <p>         — Micul Willie inspiră încredere.</p>
               <p>         — Splendid! Strigă fata. Culoarea îi reveni în obraji, iar ochii ei se uitau cu admiraţie la Julius.</p>
               <p>         — Annette şi eu nu ştiam ce o să se întâmple cu noi, spuse Tuppence. Bătrânul Whittington ne zorea. Ne-am gândit că eram mieii duşi la tăiere.</p>
               <p>         — Annette. Aşa i se zice? Întrebă Julius.</p>
               <p>         Se părea că mintea lui încerca să se adapteze noii idei.</p>
               <p>         — Ăsta e numele ei, spuse Tuppence, făcând ochii mari.</p>
               <p>         — Aiurea! Ea poate să creadă că ăsta e numele ei, pentru că şi-a pierdut memoria, biata copilă. Însă numele ei adevărat este Jane Finn.</p>
               <p>         — Ce…? Strigă Tuppence.</p>
               <p>         Dar fu întreruptă. Cu un bubuit scurt, un glonte se înfipse în tapiţeria maşinii, chiar în spatele capului ei.</p>
               <p>         — Jos cu voi! Strigă Julius. E o ambuscadă. Tipii s-au grăbit, nu glumă. Accelerează puţin, George.</p>
               <p>         Maşina ţâşni uşor înainte. Se auziră mai multe împuşcături, dar din fericire, niciuna nu-i nimeri. Julius, ridicat, se aplecă spre spatele maşinii.</p>
               <p>         — Nu-i nimic de împuşcat, anunţă el mucalit. Cred însă că în curând vom participa la un alt picnic. Ah!</p>
               <p>         Îşi duse mâna la obraz.</p>
               <p>         — Eşti rănit? Întrebă repede Annette.</p>
               <p>         — Doar o zgârietură.</p>
               <p>         Fata sări în picioare.</p>
               <p>         — Dă-mi drumul! Lasă-mă să plec, îţi spun! Pe mine mă vor. Numai pe mine. N-o să vă pierdeţi viaţa din cauza mea! Lasă-mă să plec!</p>
               <p>         Julius o apucă de ambele braţe şi o privi. Fata vorbise fără nici o urmă deaccent străin.</p>
               <p>         — Stai jos, copilă, spuse el blând. Cred că memoria ta e în regulă. I-ai fraierit tot timpul, nu-i aşa?</p>
               <p>         Fata se uită la el, încuviinţă din cap şi izbucni brusc în plâns.</p>
               <p>         Julius o bătu uşurel pe umăr.</p>
               <p>         — Gata, gata… Eşti doar puţin speriată. Nu avem de gând să te părăsim.</p>
               <p>         Printre suspine, fata rosti înăbuşit.</p>
               <p>         — Eşti de acasă. Îmi dau seama după voce. Mi-e dor de acasă.</p>
               <p>         — Sigur că sunt de acasă. Sunt vărul tău… Julius Hersheimmer. Am venit în Europa pentru a te căuta… Şi să fac un mic dans cu tine, dacă-mi permiţi.</p>
               <p>         Maşina încetini. George întoarse capul peste umăr.</p>
               <p>         — Aici e o răscruce, domnule. Nu sunt sigur care e drumul. Maşina îşi reduse din viteză până abia se mişca. În acel moment, o siluetă ţâşni din spate şi îşi vârâ capul pe geam.</p>
               <p>         — Îmi pare rău, rosti Tommy.</p>
               <p>         Fu întâmpinat cu un torent de exclamaţii.</p>
               <p>         — Eram în tufişurile de la marginea drumului. Am mers în spate. Nu aveam cum să vă înştiinţez, în viteza cu care goneaţi. Tot ce am putut să fac a fost să mă ţin după voi. Şi acum fetelor, afară!</p>
               <p>         — Afară?</p>
               <p>         — Da. Chiar lângă şosea e o gară. Trenul soseşte în trei minute. Dacă vă grăbiţi, o să-l prindeţi.</p>
               <p>         — Ce dracu pui la cale? Întrebă Julius. Crezi că le poţi prosti să părăsească maşina?</p>
               <p>         — Tu şi cu mine rămânem în maşină. Coboară doar fetele.</p>
               <p>         — Ai înnebunit, Beresford. Eşti complet nebun! Nu poţi lăsa fetele să plece singure. Ăsta ar însemna să fie sfârşitul.</p>
               <p>         Tommy se întoarse spre Tuppence.</p>
               <p>         — Coboară imediat, Tuppence. Ia-o şi pe ea şi faceţi exact cum am spus. Nu vi se va întâmpla nimic. Sunteţi în siguranţă. Luaţi trenul spre Londra. Mergeţi direct la sir James Peel Edgerton. Domnul Carter lipseşte din oraş, dar veţi fi în siguranţă cu sir James.</p>
               <p>         — Tâmpitule! Strigă Julius. Eşti nebun. Jane tu rămâi aici.</p>
               <p>         Cu o mişcare rapidă, Tommy smulse pistolul din mâna lui Julius, şi-l îndreptă spre acesta.</p>
               <p>         — Acum crezi că vorbesc serios? Afară, amândouă, şi faceţi cum v-am spus… Dacă nu, trag!</p>
               <p>         Tuppence sări afară, trăgând-o după ea pe îndărătnica Jane.</p>
               <p>         — Vino, e în regulă. Dacă Tommy e sigur… E sigur. Grăbeşte-te. O să pierdem trenul.</p>
               <p>         O luară la fugă. Mânia lui Julius răbufni.</p>
               <p>         — Ce dracu… Tommy îl întrerupse.</p>
               <p>         — Gura! Am ceva de vorbit cu tine, domnule Julius Hersheimmer.</p>
            </div>
            <div type="div2" rend="P11">
               <head>         Capitolul XXV. Povestea lui Jane.</head>
               <p>         Cu braţul petrecut în jurul lui Jane, trăgând-o după ea, Tuppence ajunse în gară. Auzul ei fin prinse zgomotul apropierii trenului.</p>
               <p>         — Grăbeşte-te, altfel îl pierdem, rosti gâfâind.</p>
               <p>         Ajunseră pe peron exact în momentul în care trenul era pe punctul de a se pune în mişcare. Tuppence deschise uşa unui compartiment gol de clasa întâi şi fetele se prăbuşiră cu respiraţia întretăiată pe banchetă.</p>
               <p>         Un bărbat privi înăuntru, apoi trecu în vagonul următor. Jane tresări nervos. Ochii i se dilatară de groază. Se uită întrebătoare la Tuppence.</p>
               <p>         — Nu crezi că e unul de-al lor? Şopti ea.</p>
               <p>         Tuppence clătină din cap.</p>
               <p>         — Nu, nu. E în regulă. Luă mâna lui Jane în ale sale, Tommy nu ne-ar fi spus să facem asta dacă n-ar fi fost absolut sigur că totul e în ordine.</p>
               <p>         — Dar el nu-i cunoaşte ca mine! Fata se cutremură. Tu nu poţi înţelege. Cinci ani! Cinci ani încheiaţi! Câteodată mă gândeam că am să înnebunesc.</p>
               <p>         — Linişteşte-te. Totul s-a sfârşit.</p>
               <p>         — Oare?</p>
               <p>         Trenul se pusese în mişcare grăbindu-se în noapte cu viteză crescândă. Brusc, Jane sări în picioare.</p>
               <p>         — Ce a fost asta? Mi s-a părut că văd pe cineva… Uitându-se pe geam.</p>
               <p>         — Nu, nu e nimeni. Uite. Tuppence se duse la geam şi îl coborî.</p>
               <p>         — Eşti sigură?</p>
               <p>         — Foarte sigură.</p>
               <p>         Cealaltă consideră necesar să se scuze.</p>
               <p>         — Mă comport ca un iepure fricos, dar nu mă pot reţine. Dacă pun din nou mâna pe mine… Ochii i se măriră de groază.</p>
               <p>         — Oh, nu! O imploră Tuppence. Culcă-te şi nu te mai gândi. Fii sigură că dacă Tommy n-ar fi fost convins că suntem în siguranţă, nu ne-ar fi trimis cu trenul.</p>
               <p>         — Vărul meu nu era de acceaşi părere. El nu vroia să ne lase să plecăm.</p>
               <p>         — Nu, spuse Tuppence, destul de încurcată.</p>
               <p>         — La ce te gândeşti? Întrebă Jane tăios.</p>
               <p>         — De ce?</p>
               <p>         — Glasul tău sună atât de… Ciudat!</p>
               <p>         — Mă gândeam la ceva. Dar nu vreau să-ţi spun… Nu acum. Poate că greşesc, deşi nu cred. E doar o idee ce mi-a intrat în cap mai demult. Şi lui Tommy… Sunt aproape sigură. Dar nu te necăji… O să avem destul timp să vorbim despre asta. S-ar putea nici să nu fie aşa! Ascultă-mă, culcă-te şi nu te mai gândi la nimic.</p>
               <p>         — Am să încerc. Genele lungi coborâră peste ochii de culoarea castanei.</p>
               <p>         În ceea ce o privea, Tuppence rămase pe poziţie, ca un câine de pază. În ciuda ei însăşi, era nervoasă. Ochii îi zburau continuu de la un geam la altul.N-ar fi putut spune precis de ce anume se temea, însă, în adâncul sufletului, nu era nici pe departe atât de sigură şi liniştită pe cât reuşise să pară în faţa lui Jane. Nu că n-ar fi avut încredere în Tommy, însă uneori se întreba dacă cineva atât de simplu şi cinstit ca el putea să fie cu adevărat un rival pentru un criminal viclean şi crud.</p>
               <p>         Odată ajunse la sir James Peel Edgerton, totul avea să fie bine. Dar vor reuşi să ajungă? Oare forţele din umbră ale domnului Brown nu se şi puseseră în mişcare? Nici măcar ultima imagine a lui Tommy cu pistolul în mână nu reuşea s-o liniştească. La ora asta poate că era doborât, copleşit de numărul mare al inamicului… Tuppence îşi puse la punct planul de luptă.</p>
               <p>         Când, în cele din urmă trenul intră încet în Charing Cross, Jane Finn se ridică dintr-o săritură.</p>
               <p>         — Am ajuns? Nu credeam să ajungem vreodată.</p>
               <p>         — Oh, eu ştiam că o să ajungem cu bine la Londra. Dacă e să se întâmple ceva nostim, acum e momentul să înceapă. Repede, să ieşim. Ne aruncăm într-un taxi.</p>
               <p>         În minutul următor treceau de barieră, după ce plătiseră taxa necesară, şi se îndreptau spre un taxi.</p>
               <p>         — King's Cross, spuse Tuppence şoferului. Apoi tresări puternic. Un bărbat se uita prin geam, chiar în momentul în care maşina demară. Era aproape sigură că era acelaşi pe care îl văzuseră trecând spre vagonul de alături. Avu sentimentul oribil că erau înconjurate din toate părţile.</p>
               <p>         — Ştii, îi explică ea lui Jane, dacă ei cred că ne ducem la sir James, asta o să-i scoată din scenă. Acum îşi vor închipui că mergem la domnul Carter. Casa lui de vacanţă e undeva la nord de Londra.</p>
               <p>         Trecând pe Holborn, circulaţia se blocă la un moment dat şi taxiul se opri. Era exact ce aştepta Tuppence.</p>
               <p>         — Repede, şopti ea, deschide uşa din dreapta!</p>
               <p>         Fetele coborâră în mijlocul străzii. După două minute erau instalate în alt taxi şi schimbară direcţia, de data asta spre Carlton House Terrace.</p>
               <p>         — Gata, spuse Tuppence cu mare satisfacţie, le-am făcut-o. Nu pot să nu mă gândesc că sunt într-adevăr deşteaptă! Ce trebuie să mai înjure şoferul celuilalt taxi! Dar i-am luat numărul şi am să-i trimit un mandat poştal mâine, aşa că nu o să fie în pierdere din cauză că a fost naiv. Ce coteşte ăsta… Oh!</p>
               <p>         Se auzi un scrâşnet de cauciucuri şi o bubuitură. Un alt taxi se ciocnise cu al lor.</p>
               <p>         Într-o clipă, Tuppence fu pe trotuar. Se apropia un poliţist, înainte de a fi ajuns acolo, Tuppence îi dădu taximetristului cinci şilingi şi, trăgând-o pe Jane după ea, se pierdură în mulţime.</p>
               <p>         — Mai avea câţiva paşi de aici, spuse Tuppence cu respiraţia întretăiată. Accidentul avusese loc în Trafalgar Square.</p>
               <p>         — Crezi că ciocnirea a fost întâmplătoare, ori s-a produs în mod deliberat?</p>
               <p>         — Nu ştiu. Ar putea fi oricare variantă.</p>
               <p>         Mână în mână, fetele aproape că alergau.</p>
               <p>         — S-ar putea să fie doar o închipuire, însă am sentimentul că ne urmăreşte cineva, spuse Tuppence brusc.</p>
               <p>         — Grăbeşte-te! Murmură cealaltă. Oh, grăbeşte-te!</p>
               <p>         Ajunseseră la colţul cu Carlton House Terrace şi se simţiră uşurate. Dintr-odată, un bărbat masiv şi beat în aparenţă, le tăie calea.</p>
               <p>         — Bună seara, doamnelor, spuse el împleticindu-se. Unde vă grăbiţi aşa?</p>
               <p>         — Lasă-ne să trecem, rosti imperios Tuppence.</p>
               <p>         — Am numai o vorbă cu frumoasa ta prietenă. Beţivul întinse o mână nesigură şi o apucă pe Jane de umăr. Tuppence auzi alţi paşi în spate. Nu căută să se asigure dacă erau prieteni sau duşmani. Coborându-şi capul, recurse la o manevră din vremea copilăriei, şi-l izbi pe agresor drept în plex. Succesul acestei tactici lipsite de sportivitate fu instantaneu. Omul căzu brusc pe trotuar. Tuppence şi Jane îşi luară călcâiele la spinare. Casa spre care alergau era ceva mai în josul străzii. În spatele lor se auzi ecoul altor paşi. Când ajunseră la uşa lui sir James nici nu mai puteau respira. Tuppence folosi soneria, iar Jane ciocănelul.</p>
               <p>         Bărbatul care le oprise puse piciorul pe scări. Un moment ezită, însă chiar în clipa aceea uşa se deschise. Fetele se năpustiră în hol. Sir James apăru în uşa bibliotecii.</p>
               <p>         — Alo! Ce e asta?</p>
               <p>         Înaintă şi îşi petrecu braţul în jurul lui Jane care se clătina pe picioare. O conduse mai mult târând-o în bibliotecă şi o aşeză pe o canapea îmbrăcată în piele. Dintr-o sticlă de pe masă turnă într-un pahar câteva picături de coniac şi o sili să bea. Fata oftă, apoi se ridică. Avea încă ochii mari şi înspăimântaţi.</p>
               <p>         — Totul e în ordine, copila mea. Nu te teme, aici eşti în siguranţă.</p>
               <p>         Respiraţia fetei reveni la normal, iar obrajii îşi recăpătară culoarea. Sir James se uită la Tuppence cu o privire amuzată.</p>
               <p>         — Aşadar, eşti tot atât de moartă ca şi Tommy al dumitale, domnişoară Tuppence!</p>
               <p>         — Tinerii Aventurieri” au o mie de vieţi, se lăudă fata.</p>
               <p>         — Aşa se pare, răspunse, sec, sir James. Deci, nu mă înşel dacă spun că aventura s-a soldat cu succes, iar ea e…</p>
               <p>         — Arătă spre fata de pe pat – Jane Finn?</p>
               <p>         Jane se ridică.</p>
               <p>         — Da, spuse ea calmă, eu sunt Jane Finn. Am o mulţime de lucruri să vă povestesc.</p>
               <p>         — Când ai să mai prinzi puteri…</p>
               <p>         — Nu, acum! Ridicase puţin glasul. Mă voi simţi mai în siguranţă după ce vă voi fi spus totul.</p>
               <p>         Sir James se aşeză în unul din fotoliile largi din faţa divanului. Cu o voce joasă, Jane îşi începu povestirea.</p>
               <p>         — Am venit pe „Lusitania” să-mi iau în primire postul de la Paris. Războiul mă entuziasmase teribil şi doream din tot sufletul să ajut într-un fel sau altul. Studiasem franceza şi profesorul meu spunea că au nevoie de ajutoare într-un spital din Paris, aşa că am scris acolo oferindu-mi serviciile,care mi-au fost acceptate. Nu aveam rude, drept care lucrurile erau uşor de aranjat.</p>
               <p>         Când „Lusitania” a fost torpilată, a venit la mine un bărbat. Îl observasem de mai multe ori… Şi îmi făcuse impresia că se temea de ceva sau cineva. M-a întrebat dacă sunt patriotă, dacă iubesc America, ţara mea, şi mi-a spus că ducea nişte hârtii care erau de o importanţă vitală pentru aliaţi. M-a rugat să le preiau eu. Trebuia să urmăresc un anunţ în „Times”. Dacă nu apărea, urma să duc hârtiile ambasadorului american.</p>
               <p>         Ceea ce a urmat seamănă cu un coşmar. Îl mai visez uneori… Am să trec peste partea asta. Domnul Danvers îmi spusese să fiu foarte atentă. Se putea să fi fost urmărit de la New York, deşi nu credea. La început n-am avut nici o bănuială, însă în barca ce mă ducea la Holyhead am început să fiu neliniştită. Era o femeie care se uita la mine foarte pătrunzător şi care nu mă slăbea din ochi, în general… O anume doamnă Vandemeyer. La început îi eram recunoscătoare pentru grija pe care mi-o purta, însă tot timpul simţeam că era ceva cu ea, ceva ce nu-mi plăcea, iar pe vaporul irlandez am văzut-o vorbind cu nişte oameni cu înfăţişare ciudată şi, după cum mă priveau, am înţeles că era vorba despre mine. Mi-am amintit că doamna stătea foarte aproape de mine pe „Lusitania” când domnul Danvers mi-a dat pacheţelul şi că înainte încercase o dată sau de două ori să vorbească cu el. Începuse să-mi fie frică, însă nu vedeam ce puteam face.</p>
               <p>         Mi-a venit brusc ideea să mă opresc la Holyhead şi să nu plec spre Londra în ziua aceea, dar curând mi-am dat seama că ar fi fost o prostie. Trebuia să mă port ca şi când nu observasem nimic şi să sper că nu se va întâmpla nimic. Nu vedeam ce puteau să-mi facă din moment ce eram în gardă. Din precauţie, făcusem deja ceva… Descususem pachetul şi înlocuisem hârtiile cu o foaie albă, apoi îl cususem la loc. Astfel, nu îmi păsa dacă mi l-ar fi furat.</p>
               <p>         Mă frământam, însă, în continuare, ce să fac cu documentele autentice. În cele din urmă, le-am despăturit şi le-am netezit, apoi le-am băgat între paginile cu anunţuri ale unei reviste. Am lipit cele două pagini ale revistei cu nişte bandă adezivă ruptă de la un plic. Purtam revista băgată neglijent în buzunarul raglanului meu.</p>
               <p>         La Holyhead am încercat să mă urc într-un vagon cu oameni care păreau a fi în regulă, însă, în mod ciudat, eram mereu înconjurată de o mulţime care se îngrămădea şi mă împingea să merg încotro nu vroiam. Acest lucru mă făcu să-mi fie frică. În final, m-am trezit în acelaşi vagon cu doamna Vandemeyer. Am ieşit pe culoar, însă celălalt vagon era plin, aşa că a trebuit să mă întorc şi să mă aşez. Mă consolam cu gândul că mai era lume în vagon… Chiar în faţa mea stătea un bărbat drăguţ cu soţia. Mă simţeam aproape fericită. M-am lăsat pe spate şi am închis ochii. Cred că şi-au închipuit că dormeam, însă nu aveam ochii închişi de tot şi am văzut la un moment dat, cum bărbatul drăguţ scoase ceva din geamantan şi-l dădu doamnei Vandemeyer, făcându-i cu ochiul…</p>
               <p>         Nici n-am cuvinte să vă spun cât m-a îngrozit lucrul acesta. Singurul meu gând a fost să ies cât mai repede pe culoar. M-am ridicat, încercând să par naturală şi senină. Poate au observat ceva… Nu ştiu… Dar doamnaVandemeyer a spus brusc: „Acum!” Şi mi-a acoperit nasul şi gura cu ceva, când mă pregăteam să strig. În aceeaşi clipă am simţit o lovitură puternică în cap…</p>
               <p>         Fata se cutremură. Sir James îngână câteva cuvinte de compătimire. După un minut, Jane reluă:</p>
               <p>         — Nu ştiu cât a trecut până mi-am recăpătat cunoştinţa. Mă simţeam rău şi eram slăbită. Zăceam pe un pat murdar. Lângă el era un paravan, însă am auzit două persoane vorbind în cameră. Una era doamna Vandemeyer. Am încercat să trag cu urechea, însă, la început, n-am prins mare lucru. Când, în cele din urmă, am înţeles ce se petrecea, m-am îngrozit! Mă mir că nu am ţipat…</p>
               <p>         Nu găsiseră hârtiile, găsiră doar pachetul cu foaia albă şi erau înnebuniţi! Nu ştiau dacă eu schimbasem hârtiile, sau dacă Danvers crease o diversiune, documentele reale luând un alt drum. Spuneau că or să mă… Tortureze ca să afle.</p>
               <p>         Până atunci nu ştiusem ce este frica… Adevărata frică ce te paralizează. O dată au venit şi s-au uitat la mine. Am închis ochii şi m-am prefăcut că sunt încă inconştientă, dar îmi era frică să nu audă cum îmi bătea inima. Însă ei au plecat. Am început să mă gândesc nebuneşte. Ce să fac? Ştiam că nu am să pot rezista multă vreme la tortură.</p>
               <p>         Brusc, mi-a venit în minte ideea cu amnezia. Subiectul mă pasionase dintotdeauna şi citisem o groază despre el. Întreaga afacere îmi era la degetul cel mic. Dacă reuşeam să duc trucul până la capăt, eram salvată. Am rostit o rugăciune şi am inspirat adânc. Apoi am deschis ochii şi am început să bolborosesc în franţuzeşte.</p>
               <p>         Doamna Vandemeyer veni imediat după paravan. Avea chipul atât de rău încât aproape că am murit, dar i-am zâmbit nedumerită şi am întrebat-o pe franţuzeşte unde eram.</p>
               <p>         Am văzut că rămăsese înmărmurită. Apoi l-a chemat pe bărbatul cu care vorbise. Acesta rămase lângă paravan, cu chipul în umbră. Îmi vorbi în franceză. Avea glasul normal şi liniştit, însă, nu ştiu de ce, m-a speriat mai rău decât femeia. Simţeam că citeşte direct în sufletul meu, dar mi-am jucat rolul în continuare. Am întrebat din nou unde eram, apoi am spus că era ceva ce trebuia să-mi aduc aminte… Trebuia să-mi aduc aminte… Dar pe moment nu ştiam ce. M-am străduit să par tot mai împrăştiată. M-a întrebat cum mă cheamă. I-am răspuns că nu ştiu… Că nu-mi aminteam absolut nimic.</p>
               <p>         Brusc, m-a apucat de mână şi a început să o răsucească. Durerea era îngrozitoare. Am ţipat. El continua să răsucească. Ţipam, ţipam, dar reuşeam să scot cuvintele de durere pe franţuzeşte. Nu ştiu cât aş mai fi rezistat, însă, din fericire, am leşinat. Ultimul lucru pe care l-am auzit au fost cuvintele lui: „Ăsta nu e un bluf! În nici un caz o fată de vârsta ei n-ar putea să se prefacă atât”. Cred că uitase că fetele din America erau mai mature decât cele din Anglia, de aceeaşi vârstă, şi erau mai preocupate de subiectele ştiinţifice.</p>
               <p>         Doamna Vandemeyer deveni blândă şi duioasă cu mine. Cred că aşa primise ordin. Îmi vorbi în franceză… Îmi spuse că suferisem un şoc şi că fusesem foarte bolnavă, dar că mă voi însănătoşi curând. Mă prefăceam căeram cam ţicnită… Îngânam ceva despre „un doctor” care mă rănise la mână. Când a auzit asta, păru uşurată.</p>
               <p>         În cele din urmă părăsi încăperea. Eram încă bănuitoare şi am mai zăcut liniştită o vreme. Într-un târziu, am început să mă plimb prin cameră şi să o inspectez. Mă gândeam că, chiar dacă eram urmărită, nu făceam nimic anormal. Era un loc sărăcăcios şi murdar. Nu existau ferestre, lucru ciudat. Bănuiam că uşa era încuiată, dar n-am încercat-o. Pe pereţi erau câteva tablouri vechi, reprezentând scene din Faust.</p>
               <p>         Cei doi ascultători scoaseră concomitent câte un „Ah!”. Jane încuviinţă din cap.</p>
               <p>         — Da… Eram în casa din Soho, unde a fost ţinut şi domnul Beresford. Desigur că pe atunci nu ştiam că mă aflam în Londra. Un singur lucru mă neliniştea îngrozitor, însă am oftat uşurată când mi-am văzut raglanul aruncat neglijent pe spătarul unui scaun. Revista mai era încă în buzunar!</p>
               <p>         Măcar de-aş fi ştiut sigur că nu eram urmărită! Am cercetat cu grijă pereţii. Nu părea să fie nici un orificiu… Totuşi, ceva îmi spunea că trebuie să fi fost. Cu o mişcare bruscă m-am aşezat în capătul mesei şi am izbucnit în plâns, bolborosind: „Mon Dieu!”. Aveam auzul foarte bun.</p>
               <p>         Am auzit clar foşnetul unei rochii şi un uşor scârţâit. Mi-a fost de ajuns. Eram urmărită!</p>
               <p>         M-am întins din nou pe pat şi, curând după aceea, doamna Vandemeyer mi-a adus nişte supă. Era tot drăguţă. Cred că i se spusese să-mi câştige încrederea. La un moment dat, scoase pachetul de muşama şi mă întrebă dacă îl recunoşteam, urmărindu-mă cu ochi de linx.</p>
               <p>         L-am luat şi l-am întors pe toate părţile, mirată. Apoi am clătinat din cap. I-am spus că simt că trebuie să-mi amintesc ceva în legătură cu el, că în adâncul minţii mi se înfiripa mereu un gând ca venind de demult, dar că, în momentul în care încercam să-l fixez, dispărea. Doamna Vandemeyer mi-a spus că eram nepoata ei şi să-i spun „mătuşa Rita”. Aşa am şi făcut, iar ea mi-a zis să nu fiu necăjită… Am să-mi recapăt curând memoria.</p>
               <p>         A fost o noapte îngrozitoare. Îmi făcusem deja planul. Până atunci hârtiile fuseseră în siguranţă, însă nu puteam risca să le mai las acolo. În orice clipă puteau să-mi arunce revista. Am stat trează până mi-am făcut socoteala că trebuia să fie în jur de ora două noaptea. Atunci m-am ridicat cât de încet am putut şi m-am strecurat în întuneric spre peretele din stânga. Foarte uşor, am desprins un tablou din cui… Margareta cu cutia ei cu bijuterii. M-am dus în vârful picioarelor până la pardesiu şi am scos revista. Apoi m-am dus la lavoar şi am umezit de jur împrejur hârtia maro de pe spatele tabloului, până am reuşit s-o desprind. Scosesem deja cele două pagini de anunţuri din revistă şi le-am strecurat între tablou şi învelitoarea maro. Banda adezivă de la două plicuri m-a ajutat s-o lipesc la loc. Nimeni n-ar fi visat că tabloul a fost măcar atins. L-am agăţat din nou pe perete, am pus la loc, în buzunar, revista şi m-am strecurat în pat. Eram mulţumită de ascunzătoarea mea. Speram ca ei să ajungă la concluzia că povestea cu Danvers fusese o diversiune şi că, în cele din urmă, îmi vor da drumul.</p>
               <p>         De fapt, cred că la asta se şi gândiseră la început, dar, într-un fel, pentru mine era periculos. Am aflat mai târziu, că fusesem la un pas de a fi omorâtă pe loc – nici vorbă să mă fi lăsat să plec – dar primul bărbat, care era şeful, preferase să mă lase în viaţă în speranţa că, totuşi, eu ascunsesem hârtiile şi că am să le dezvălui locul în momentul în care aveam să-mi recapăt memoria. Câteva săptămâni am fost permanent urmărită. Uneori îmi puneau întrebări despre trecut – cred că nu există ceva pe care să nu-l ştie însă reuşeam s-o ţin pe a mea. Totuşi, încordarea era înfiorătoare…</p>
               <p>         M-au dus înapoi în Irlanda, refăcând pas cu pas călătoria, în cazul în care le ascunsesem undeva en route. Doamna Vandemeyer şi o altă femeie nu mă slăbeau o clipă. Se vorbea despre mine ca despre o rudă a doamnei Vandemeyer, care suferise un şoc pe „Lusitania”. Nu era nimeni la care să fi apelat fără să spun cine sunt şi, oricum, nu puteam risca; ar fi considerat că, din cauza bolii, mă simt „persecutată”. Doamna Vandemeyer arăta atât de bogată şi era atât de frumoasă încât nimeni n-ar fi crezut o iotă din vorbele mele. Gândul că aş fi fost descoperită că minţisem tot timpul, mă îngrozea.</p>
               <p>         Sir James dădu din cap înţelegător:</p>
               <p>         — Doamna Vandemeyer avea o personalitate puternică. Poziţia ei socială i-ar fi fi permis să-şi impună fără nici o dificultate punctul de vedere, mai ales că o asemenea acuzaţie senzaţională era greu credibilă.</p>
               <p>         — Asta era ceea ce gândeam şi eu. În cele din urmă, am fost dusă la un sanatoriu în Bournemouth. La început n-am ştiut ce să cred. Să fi fost tot o capcană. M-a luat în primire o infirmieră. Eram o pacientă deosebită. Părea atât de drăguţă şi de normală încât m-am hotărât să am încredere în ea. Doar providenţa m-a salvat să nu cad în cursă. Uşa mea fiind întâmplător întredeschisă, am auzit-o vorbind cu cineva pe culoar. Era una de-a lor! Ei încă aveau impresia că simulam şi-i fusesem dată în grijă ca să se convingă! După aceea, curajul m-a părăsit complet. Nu mai îndrăzneam să am încredere în nimeni.</p>
               <p>         Cred că aproape mă autohipnotizasem. După un timp, aproape că am uitat că eram Jane Finn. Mă obişnuisem atât de mult să joc rolul lui Jane Vandemeyer încât nervii începură să mă lase. M-am înbolnăvit cu adevărat… Câteva luni am zăcut într-un fel de toropeală. Eram sigură că am să mor curând şi că nimic nu mai conta cu adevărat. Se spune că un om sănătos azvârlit într-un azil de nebuni sfârşeşte prin a-şi pierde minţile. Cred că nu eram departe. Rolul pe care îl jucasem devenise pentru mine o a doua natură. Nici măcar nu mai eram nefericită… Eram doar apatică. Nu mă mai interesa nimic. Iar anii treceau.</p>
               <p>         Apoi, dintr-odată, lucrurile părură să se schimbe. Doamna Vandemeyer veni de la Londra. Împreună cu doctorul îmi puseră nişte întrebări şi experimentară diferite tratamente. Se vorbea ceva în legătură cu trimiterea mea la un specialist din Paris. În cele din urmă nu avură curaj să-şi asume riscul. Am prins cu urechea ceva din care reieşea că nişte oameni, prieteni, mă căutau. Mai târziu am aflat că infirmiera căreia îi fusesem încredinţată plecase la Paris şi consultase un specialist, prezentându-se ca fiind eu.</p>
               <p>         Acesta o supuse la câteva teste şi spuse că amnezia ei era înşelătorie. Însă ea băgase la cap metodele lui, care mi-au fost aplicate mie. N-aş fi putut păcăli nici o clipă un specialist care îşi dedicase întreaga viaţă studierii acestui tip de cazuri, însă cu ei am reuşit din nou s-o ţin pe a mea. Faptul că de mult nu mă mai gândeam la mine ca la Jane Finn, uşură mult situaţia.</p>
               <p>         Într-o noapte, sosi un ordin şi am fost dusă iar la Londra, în casa din Soho. Odată ieşită din sanatoriu mă simţeam altfel… ca şi cum ceva din mine, care zăcuse multă vreme înmormântat, se trezise din nou la viaţă.</p>
               <p>         Am fost trimisă să-l servesc pe domnul Beresford (Bine-nţeles că pe atunci nu-i cunoşteam numele). Eram bănuitoare… Credeam că e tot o capcană. Însă el părea atât de cinstit. Încât îmi venea greu s-o cred. În tot cazul am fost atentă în tot ce spuneam, căci ştiam că puteam fi ascultaţi. În partea de sus a unui perete era un mic orificiu.</p>
               <p>         Însă, într-o după-amiază de duminică, a fost adus un mesaj. Erau cu toţii foarte tulburaţi. Am tras cu urechea fără să fiu văzută. Mesajul spunea că domnul Beresford trebuia să fie omorât. Nu e nevoie să vă mai povestesc restul, pentru că îl cunoaşteţi. Am crezut că aveam timp să alerg şi să scot hârtiile din ascunzătoare, însă am fost prinsă. Aşa că am început să ţip că evadase şi am cerut să mă întorc la Marguerite. Am strigat numele de trei ori, tare. Ştiam că ceilalţi vor crede că mă refeream la doamna Vandemeyer, dar eu speram că aşa îl puteam face pe domnul Beresford să se gândească la tablou. În prima zi dăduse unul jos din cui… Asta mă determinase să nu am încredere în el.</p>
               <p>         Jane se opri.</p>
               <p>         — Deci hârtiile mai sunt încă în spatele tabloului din camera aia, spuse încet sir James.</p>
               <p>         — Da. Fata se lăsă pe spate pe sofa, epuizată de povestea ei lungă.</p>
               <p>         Sir James se ridică. Îşi privi ceasul.</p>
               <p>         — Vino, spuse, trebuie să plecăm imediat.</p>
               <p>         — Acum, noaptea? Întrebă Tuppence, surprinsă.</p>
               <p>         — Mâine s-ar putea să fie prea târziu, rosti cu gravitate sir James, în afară de asta, ducându-ne în noaptea asta avem şansa să-l capturăm pe acel supercriminal, domnul Brown.</p>
               <p>         Se lăsă o tăcere mormântală, apoi sir James continuă:</p>
               <p>         — Aţi fost urmărite până aici… Nu încape nici un dubiu. Când vom părăsi casa vom fi din nou urmăriţi, dar nu molestaţi, pentru că planul domnului Brown este să-l călăuzim. Însă casa din Soho este zi şi noapte supravegheată de poliţie. Sunt câţiva oameni care o urmăresc. Când intrăm în casă, domnul Brown nu va da înapoi… Va risca totul ca să-şi atingă ţinta. Şi îşi închipuie că riscul nu e mare… Din moment ce va intra sub masca de prieten!</p>
               <p>         Tuppence se îmbujoră, apoi deschise brusc gura.</p>
               <p>         — Dar e ceva ce nu ştiţi… Căci nu v-am spus. Ochii i se fixară încurcaţi asupra lui Jane.</p>
               <p>         — Ce anume, întrebă tăios celălalt. Fără ezitări, domnişoară Tuppence. Plecarea noastră trebuie să fie foarte sigură.</p>
               <p>         Însă, dintr-odată, Tuppence păru legată la gură.</p>
               <p>         — E atât de dificil… Înţelegeţi, dacă greşesc… Oh, ar fi îngrozitor. Făcu o grimasă spre Jane. Nu m-ar ierta niciodată, adăugă ea cifrat.</p>
               <p>         — Vrei să te ajut eu, nu?</p>
               <p>         — Da, vă rog. Dumneavoastră ştiţi cine e domnul Brown, nu-i aşa?</p>
               <p>         — Da, răspunse grav, sir James. În sfârşit, ştiu.</p>
               <p>         — În sfârşit? Întrebă cu îndoială Tuppence. Oh, dar eu credeam că… Se opri.</p>
               <p>         — Credeai bine, domnişoară Tuppence. Sunt mai demult sigur de identitatea lui… Chiar din noaptea în care a murit misterios doamna Vandemeyer.</p>
               <p>         — Ah! Tuppence îşi ţinu respiraţia.</p>
               <p>         — Pentru că trebuie să ţinem cont de logică. Există doar două soluţii. Ori ea şi-a administrat singură chloralul, ori…</p>
               <p>         — Da?</p>
               <p>         — Ori i-a fost administrat în coniacul pe care i l-ai dat. Doar trei persoane au atins acel coniac: dumneata, domnişoară Tuppence, eu însumi şi încă cineva… Domnul Julius P. Hersheimmer!</p>
               <p>         Jane tresări şi se ridică, privind la cel ce vorbea cu ochii măriţi de uimire.</p>
               <p>         — La început, treaba părea absolut imposibilă. Domnul Hersheimmer, ca fiu al unui renumit milionar, era o figură binecunoscută în America. Părea complet imposibil ca el şi domnul Brown să fie una şi aceeaşi persoană. Însă logica faptelor ni se impune. Aminteşte-ţi de brusca şi inexplicabila agitaţie a doamnei Vandemeyer. O altă dovadă, dacă mai e nevoie de dovezi.</p>
               <p>         Am avut ocazia să-ţi dau un indiciu, mai de mult. Din câteva vorbe ale domnului Hersheimmer la Manchester, am crezut că înţeleseseşi şi că acţionai după acel indiciu. Apoi m-am pus pe lucru ca să demonstrez că imposibilul era posibil. Domnul Beresford m-a sunat şi mi-a spus (ceea ce deja bănuiam) că fotografia domnişoarei Jane Finn nu încetase nici o clipă să fie în posesia domnului Hersheimmer…</p>
               <p>         Însă fata interveni. Sărind în picioare, strigă mânioasă:</p>
               <p>         — Ce vreţi să spuneţi? Ce încercaţi să insinuaţi? Că domnul Brown este Julius? Julius… Vărul meu?</p>
               <p>         — Nu, domnişoară Finn, rosti cu totul neaşteptat sir James. Nu vărul dumitale. Omul care îşi zice Julius Hersheimmer nu e sub nici o formă rudă cu dumneata.</p>
            </div>
            <div type="div2" rend="P11">
               <head>         Capitolul XXVI. Domnul Brown.</head>
               <p>         Cuvintele lui sir James căzură ca o bombă. Ambele fete arătau la fel de năucite. Avocatul se duse spre biroul său şi reveni cu o mică tăietură din ziar pe care i-o înmână lui Jane. Tuppence citi peste umărul ei. Domnul Carter ar fi recunoscut-o. Se referea la bărbatul misterios găsit mort la New York.</p>
               <p>         — Cum îi spuneam domnişoarei Tuppence, reluă avocatul, m-am aşezat la treabă ca să dovedesc că imposibilul era posibil. Cel mai şocant lucru era faptul că Julius Hersheimmer nu era un nume fals. Când am dat peste această notiţă, problema mea era soluţionată. Julius Hersheimmer se hotărâse să afle ce se întâmplase cu verişoara lui. Plecase în Vest de unde obţinu veşti despre ea şi îi găsi fotografia care urma să-l ajute în cercetările lui. În ajunul plecării din New York, fusese prins şi omorât. Cadavrul îi fu îmbrăcat în haine sărăcăcioase, iar faţa desfigurată ca să nu poată fi recunoscut. Domnul Brown îi luă locul. Plecă imediat cu vaporul în Anglia. Nimeni dintre prietenii sau cunoştinţele lui nu l-au văzut înainte de a se îmbarca, şi chiar de l-ar fi văzut, n-ar fi contat, căci deghizarea era perfectă. De atunci, a devenit prieten la toartă cu cei ce juraseră să-l doboare. Orice secret al lor îi era cunoscut. O singură dată era cât pe ce să-şi frângă gâtul. Doamna Vandemeyer îi cunoştea secretul. În planul lui nu era prevăzută posibilitatea ca ea să fie mituită vreodată. Însă fără inspirata schimbare a planului domnişoarei Tuppence, ar fi fost plecată când am ajuns noi acolo. Se trezi brusc în situaţia de a se vedea demascat. Făcu un pas disperat, bazându-se pe talentul său de a abate suspiciunile. Şi aproape că reuşi… Dar nu întrutotul.</p>
               <p>         — Nu pot să cred, îngână Jane. Părea atât de superb.</p>
               <p>         — Adevăratul Julius Hersheimmer era un tip superb! Iar domnul Brown e un actor desăvârşit. Dar întreab-o pe domnişoara Tuppence dacă nu a avut şi ea bănuielile ei.</p>
               <p>         Jane se întoarse mută spre Tuppence. Aceasta din urmă confirmă.</p>
               <p>         — N-am vrut să ţi-o spun, Jane… Ştiam că o să te doară. Şi, la urma urmei, nu puteam fi sigură. Încă nu înţeleg de ce, dacă el e domnul Brown, ne-a salvat.</p>
               <p>         — Julius Hersheimmer v-a ajutat să evadaţi?</p>
               <p>         Tuppence îi relată lui sir James palpitantele evenimente din cursul dimineţii, încheind:</p>
               <p>         — Dar nu pot să înţeleg de ce?</p>
               <p>         — Nu? Eu pot. La fel a putut şi tânărul Beresford acţionând în felul acela. Ultima speranţă era ca Jane Finn să fie lăsată să evadeze… Iar evadarea trebuia astfel regizată încât ea să nu bănuiască faptul că totul era aranjat. Ei n-au avut nimic împotrivă să-l lase pe tânărul Beresford să se învârtească prin împrejurimi şi, la nevoie, să comunice cu dumneata. Ar fi avut ei grijă să-l îndepărteze la momentul potrivit. Atunci Julius Hersheimmer a zvâcnit şi v-a salvat într-un stil cu adevărat melodramatic. Gloanţele zburau… Dar n-au lovitpe nimeni. Ce s-ar fi întâmplat mai departe? V-aţi fi dus direct la casa din Soho şi aţi fi scos documentele pe care domnişoara Finn probabil că le-ar fi încredinţat spre păstrare vărului ei. Sau, dacă ar fi condus el cercetările, ar fi simulat că găseşte ascunzătoarea deja dibuită. Oricum, ar fi avut multe moduri de a exploata situaţia, dar rezultatul ar fi fost acelaşi. Şi chiar îmi imaginez că la amândouă vi s-ar fi întâmplat vreun accident. Ştiaţi mult prea multe, înţelegeţi? Asta e povestea în mare. Recunosc că am fost prins pe picior greşit, dar altcineva n-a fost.</p>
               <p>         — Tommy, rosti moale Tuppence.</p>
               <p>         — Da. E clar că atunci când au vrut să scape de el… A fost mai rapid decât ei. În tot cazul, în sufletul meu nu sunt prea liniştit în privinţa lui.</p>
               <p>         — De ce?</p>
               <p>         — Pentru că Julius Hersheimmer este domnul Brown, răspunse sec sir James. Iar ca să pui mâna pe domnul Brown e nevoie de mai mult decât de un om şi un revolver…</p>
               <p>         Tuppence păli puţin.</p>
               <p>         — Ce putem face?</p>
               <p>         — Nimic până ce nu vom fi în casa din Soho. Dacă Beresford e încă pe poziţie, nu există nici un motiv de îngrijorare. Dacă dimpotrivă, inamicul nostru va veni să ne caute, nu ne va găsi nepregătiţi! Dintr-un sertar al biroului scoase un pistol şi îl băgă în buzunarul pardesiului.</p>
               <p>         — Acum suntem gata. Aş sugera că e mai bine să mă duc fără voi, domnişoară Tuppence…</p>
               <p>         — Nici vorbă.</p>
               <p>         — Dar domnişoara Finn ar trebui să rămână aici. Va fi în perfectă siguranţă şi mă tem că e complet epuizată de toate prin câte a trecut.</p>
               <p>         Dar, spre surprinderea lui Tuppence, Jane scutură din cap.</p>
               <p>         — Nu. Am să merg şi eu. Documentele acelea mie mi-au fost încredinţate. Trebuie să duc afacerea asta până la capăt. Oricum, acum mă simt mai bine.</p>
               <p>         Sir James ceru să i se aducă maşina. În timpul scurtei călătorii, inima lui Tuppence bătea nebuneşte. În ciuda neliniştii provocate de soarta lui Tommy, nu putea să nu aibă un sentiment de exaltare. Erau pe punctul de a învinge!</p>
               <p>         Maşina trase la colţul piaţetei şi coborâră. Sir James se îndreptă spre un om în civil care era la datorie împreună cu alţi câţiva şi-i vorbi. Apoi reveni lângă fete.</p>
               <p>         — Până acum nimeni nu a intrat în casă. E urmărită şi din spate, aşa încât sunt siguri de asta. Oricine va încerca să pătrundă după intrarea noastră, va fi pe loc arestat. Intrăm?</p>
               <p>         Un poliţist aduse cheia. Cu toţii îl cunoşteau bine pe sir James. Primiseră de asemenea ordine în privinţa lui Tuppence. Doar a treia persoană le era necunoscută. Cei trei intrară în casă trăgând uşa după ei. Începură să urce uşor scările şubrede. În capătul lor era draperia jerpelită după care se ascunsese Tommy în ziua aceea. Tuppence auzise povestea de la Jane, sub înfăţişarea de „Annette”. Se uită cu interes la catifeaua zdrenţuită. Chiar şi acum aproape că ar fi jurat că se mişca… ca şi cum cineva era în spatele ei.Iluzia era atât de puternică încât aproape îşi imagină că distinge conturul unei forme… Presupunând că domnul Brown… Julius… Stătea la pândă…</p>
               <p>         Bine-nţeles că era imposibil! Şi totuşi, puţin lipsi să se întoarcă şi să tragă draperia ca să se asigure…</p>
               <p>         Acum intrau în camera-temniţă. Nu era un loc unde să se ascundă cineva, gândi Tuppence şi oftă uşurată, apoi se mustră indignată. Nu trebuia să se lase în voia acestor închipuiri prosteşti… A acestui ciudat sentiment persistent că domnul Brown era în casă… Ascultă! Ce-a fost asta? Paşi uşori pe scară? În casă era cineva! Absurd! Începea s-o ia razna.</p>
               <p>         Jane se dusese direct la tabloul cu Margareta. Îl scoase din cui cu o mână sigură. Praful era gros de un deget pe el, iar pânzele de păianjen atârnau între el şi perete. Sir James îi întinse un briceag şi fata sfâşie învelitoarea maro de pe spatele tabloului… Paginile de anunţuri ale unei reviste căzură. Jane le ridică. Le desfăcu cu ajutorul degetului mic şi extrase două coli subţiri scrise în întregime!</p>
               <p>         De data asta nu era o farsă. Era documentul adevărat!</p>
               <p>         — Îl avem! Spuse Tuppence. În sfârşit…</p>
               <p>         Momentul era atât de emoţionant că ţi se tăia respiraţia. Uşoarele scârţieturi, zgomotele imaginare de acum un minut erau uitate. Nimeni dintre ei nu avea ochi decât pentru ce ţinea Jane în mână.</p>
               <p>         Sir James luă hârtiile şi le cercetă minuţios.</p>
               <p>         — Da, spuse el liniştit, acesta e blestematul de tratat secret!</p>
               <p>         — Am reuşit, spuse Tuppence. În glasul ei era un fel de teamă neîncrezătoare.</p>
               <p>         Sir James îi repetă vorbele în timp ce împături cu grijă foile şi le băgă în portmoneu, apoi se uită curios în jur.</p>
               <p>         — Aici a fost ţinut închis atâta timp tânărul nostru prieten, nu-i aşa? E cu adevărat o cameră sinistră. Fără ferestre şi cu uşa groasă şi etanşă. Nimic din ce se întâmplă aici nu poate fi auzit din afară.</p>
               <p>         Tuppence se înfioră. Cuvintele lui îi deşteptară un vag sentiment de alarmă. Dacă era cineva ascuns în casă? Cineva care le-ar fi închis uşa şi i-ar fi lăsat să moară ca nişte şoareci? Apoi îşi dădu seama de absurditatea gândurilor ei. Casa era înconjurată de poliţie care, în cazul în care ei ar fi întârziat să apară, n-ar fi ezitat să pătrundă înăuntru şi să o cerceteze minuţios. Zâmbi la gândul că iar se prostise… Apoi tresări văzând că sir James o urmărea cu atenţie.</p>
               <p>         — Ai mare dreptate, domnişoară Tuppence. Intuieşti pericolul. Şi eu şi domnişoara Finn.</p>
               <p>         — Da, recunoscu Jane. E absurd… Dar nu mă pot abţine.</p>
               <p>         Sir James încuviinţă din nou.</p>
               <p>         — Simţiţi… Cum simţim cu toţii… Prezenţa domnului Brown. Da, Tuppence făcu o mişcare, nu există nici un dubiu… Domnul Brown e aici…</p>
               <p>         — În casa asta?</p>
               <p>         — În camera asta… Nu înţelegeţi? Eu sunt domnul Prown…</p>
               <p>         Stupefiate, neîncrezătoare, fetele îl priviră lung. Fiecare trăsătură achipului său se schimbase. În faţa lor stătea un alt om. Pe buze avea un zâmbet crud.</p>
               <p>         — Niciuna dintre voi nu va ieşi vie din camera asta! Tocmai aţi spus că am reuşit. Eu am reuşit! Tratatul secret e al meu. Zâmbetul i se lărgi când se uită la Tuppence. Să-ţi spun cum va fi? Mai devreme sau mai târziu poliţia se va năpusti înăuntru şi vor fi găsite trei victime ale domnului Brown… Trei, nu două, înţelegi, însă din fericire a treia nu va fi moartă, doar rănită, şi va putea să descrie nenorocirea cu lux de amănunte! Tratatul? E în mâinile domnului Brown. Cine s-ar gândi să umble în buzunarele lui sir James Peel Edgerton?!</p>
               <p>         Se întoarse spre Jane.</p>
               <p>         — M-ai păcălit. Apreciez asta. Dar n-ai s-o mai faci niciodată.</p>
               <p>         În spatele lui se auzi un zgomot uşor, însă îmbătat de succes, nu întoarse capul. Îşi strecură mâna în buzunar.</p>
               <p>         — Tinerii Aventurieri” sunt şah-mat, spuse, şi ridică încet revolverul.</p>
               <p>         Dar, chiar în acel moment, se simţi prins din spate în nişte cleşti de oţel. Revolverul îi fu smuls din mână şi glasul lui Julius Hersheimmer rosti tărăgănat:</p>
               <p>         — Eşti prins asupra faptului, cu averea la tine.</p>
               <p>         Chipul lui sir James se înroşi ca para, însă avu o formidabilă stăpânire de sine când se uită la cei doi care îl capturaseră. Îl privi lung pe Tommy.</p>
               <p>         — Tu! Spuse înăbuşit. Tu! Trebuia să-mi fi închipuit.</p>
               <p>         Văzând că nu încerca să opună rezistenţă, cei doi îşi slăbiră strânsoarea. Într-o fulgerare de o clipă, sir James îşi duse la gură mâna pe care purta un inel mare…</p>
               <p>         — Ave Caesar, morituri te salutant” spuse, cu privirea încă aţintită asupra lui Tommy.</p>
               <p>         Apoi chipul i se contorsionă şi, zguduit de o puternică convulsie, căzu înainte, în timp ce în aer se răspândea un miros de migdale amare.</p>
            </div>
            <div type="div2" rend="P11">
               <head>         Capitolul XXVII. Supeu la Savoy.</head>
               <p>         Supeul oferit de domnul Julius Hersheimmer câtorva prieteni în seara zilei de 30 avea să rămână mult timp în amintirea celor care îl organizaseră. Avu loc într-un separeu, iar ordinele domnului Hersheimmer fură scurte şi precise. Dăduse mână liberă… Iar când un milionar dă mână liberă, apoi o dă!</p>
               <p>         Nu lipsi nici o delicateţe de sezon, nici o trufanda. Chelnerii cărau sticlele cu vin vechi, regal cu drăgăstoasă grijă. Decorul floral sfida anotimpurile, iar toate fructele de pe pământ, începând cu cele din mai până la cele din noiembrie stăteau miraculos alături. Lista invitaţilor era scurtă şi selectă. Ambasadorul american, domnul Carter care, spusese el, îşi luase libertatea să-şi aducă un vechi prieten, pe sir William Beresford, arhidiaconul Cowley, doctorul Hall, cei doi tineri aventurieri – domnişoara Prudence Cowley şi domnul Thomas Beresford – şi ultima, dar nu cea din urmă, ca oaspete de onoare, domnişoara Jane Finn.</p>
               <p>         Julius nu precupeţi nimic pentru a face din apariţia lui Jane Finn un succes. Un ciocănit misterios se auzi la uşa apartamentului pe care Tuppence îl împărţea cu Jane. Era Julius. În mână avea un cec.</p>
               <p>         — Ascultă, Tuppence, începu el, vrei să-mi faci un mare serviciu? Ia asta şi îmbrac-o foarte elegant pe Jane pentru diseară. O să cinaţi cu mine la Savoy. Înţelegi? Fără pic de economie. Faci asta pentru mine?</p>
               <p>         — Lucru sigur, îl imită Tuppence. Ce-o să ne mai distrăm! Va fi o plăcere s-o îmbrac pe Jane. E cel mai drăgălaş om pe care l-am văzut vreodată.</p>
               <p>         — Asta aşa e, aprobă cu fervoare domnul Hersheimmer.</p>
               <p>         Fervoarea lui aprinse o umbră de ironie de moment în ochii lui Tuppence.</p>
               <p>         — Apropo, Julius, spuse ea cu o seriozitate prefăcută, încă… Nu ţi-am dat răspunsul.</p>
               <p>         — Răspunsul? Chipul lui Julius păli.</p>
               <p>         — Ştiu… Când mi-ai cerut… Să mă mărit cu tine, se bâlbâi Tuppence cu ochii plecaţi, într-o adevărată postură de eroină a epocii victoriene şi n-aş avea nimic împotrivă să-ţi dau un răspuns. M-am gândit bine şi…</p>
               <p>         — Da? Întrebă Julius. Fruntea îi era năpădită de sudoare.</p>
               <p>         Tuppence îşi reveni brusc.</p>
               <p>         — Eşti un mare idiot! Ce dracu te-a făcut să-mi spui asta? Vedeam doar că nu-ţi păsa nici de doi bani de mine!</p>
               <p>         — Nici chiar aşa. Aveam… Şi încă mai am… Cele mai profunde sentimente de stimă şi respect… Şi de admiraţie…</p>
               <p>         — Hm! Spuse Tuppence. Genul ăla de sentimente care se duc urgent când apare celălalt sentiment. Nu-i aşa, bătrâne?</p>
               <p>         — Nu ştiu ce vrei să spui, rosti ţeapăn Julius, însă întreaga făptură îi era mistuită de o roşeaţă puternică.</p>
               <p>         — Aiurea! Replică Tuppence. Începu să râdă şi închise uşa, apoi o deschise din nou pentru a adăuga cu demnitate. Din punct de vedere moral amsă mă consider întotdeuna părăsită!</p>
               <p>         — Cine a fost? Întrebă Jane când Tuppence reveni lângă ea.</p>
               <p>         — Julius.</p>
               <p>         — Ce vroia?</p>
               <p>         — În realitate, cred că vroia să te vadă pe tine, dar nu l-am lăsat. Nu până la noapte când vei apare ca regele Solomon în întreaga măreţie! Vino! Mergem la cumpărături!</p>
               <p>         Majoritatea oamenilor petrecu mult controversata „zi a laburiştilor” de pe 29, ca pe o zi oarecare. În Hyde Park şi în Trafalgar Square se rostiră discursuri. Procesiuni sporadice, cântând „Steagul Roşu” apăreau pe străzi, într-o manieră mai mult sau mai puţin însufleţită. Ziarele, care indicaseră o grevă generală şi instaurarea unui regim de teroare, se văzură silite să-şi ascundă capetele ruşinate. Cel mai curajos şi isteţ dintre ele căută să demonstreze că pacea se datora sfaturilor lor. În ziarele de duminică apăru o scurtă ştire despre moartea subită a lui sir James Peel Edgerton, renumitul K. C. Ziarele de luni se ocupară mai pe larg de cariera lui. Modul concret în care îşi găsise moartea nu fu făcut niciodată public.</p>
               <p>         Previziunile lui Tommy se dovediseră adevărate. Acţiunea avusese un singur protagonist. Rămasă fără şef, organizaţia se destrămase. Kramenin se întoarse precipitat la Moscova, părăsind Anglia în zorii zilei de duminică. Banda îşi luase zborul din Astley Priors în panică, lăsând în urmă, în marea lor grabă, documente incriminatoare care le tăiau orice speranţă. Cu aceste documente ale conspiraţiei în mână, ajutat mai apoi şi de un mic jurnal cafeniu găsit în buzunarul mortului, jurnal ce conţinea în rezumat organizarea întregului complot, în ceasul al doisprezecelea, guvernul ţinu o şedinţă de ultimă oră. Liderii laburişti fură obligaţi să recunoască faptul că fuseseră manipulaţi. Guvernul făcu anumite concesii care fură acceptate pe loc. Era pace, nu război!</p>
               <p>         Însă cabinetul ştia acum cât de aproape fusese de dezastru. În mintea domnului Carter era încă vie scena sinistră ce avusese loc în casa din Soho. Intrase în camera sordidă şi-l găsise pe marele om, prietenul de-o viaţă, mort… Trădat de propria-i gură. Din buzunarul mortului scosese tratatul blestemat şi, pe loc, în faţa celorlalţi trei, îl arsese… Anglia era salvată!</p>
               <p>         Iar acum, în seara zilei de 30, într-un separeu de la Savoy, domnul Julius P. Hersheimmer îşi primea oaspeţii.</p>
               <p>         Domnul Carter sosi primul. Era însoţit de un bătrân domn cu înfăţişare nervoasă, la vederea căruia Tommy roşi până la rădăcina părului. Înaintă.</p>
               <p>         — Ha! Rosti bătrânul domn, cercetându-l apocaliptic. Deci tu eşti nepotul meu, nu-i aşa? Nu arăţi cine ştie ce… Dar se pare că ai făcut treabă bună. La urma urmei, maică-ta te-a crescut bine. Să lăsăm trecutul, vrei? Eşti moştenitorul meu, să ştii; iar pe viitor, am de gând să-ţi fixez o rentă… Poţi să consideri Chalmers Park ca pe propria ta casă.</p>
               <p>         — Mulţumesc, domnule, sunteţi extrem de amabil.</p>
               <p>         — Unde e acea tânără doamnă despre care am auzit atâtea?</p>
               <p>         Tommy o prezentă pe Tuppence.</p>
               <p>         — Ha! Exclamă sir William, cu ochii la ea. Fetele nu mai sunt aceleaşi cacele din vremea mea.</p>
               <p>         — Ba sunt, spuse Tuppence. Poate că îmbrăcămintea lor e diferită, însă ele sunt tot aceleaşi.</p>
               <p>         — Mda, poate că ai dreptate. Obrăznicături atunci… Obrăznicături.</p>
               <p>         — Aşa e, răspunse Tuppence. Eu însămi sunt o obrăznicătură de groază.</p>
               <p>         — Te cred, spuse bătrânul domn chicotind şi o trase de ureche bine dispus. Majoritatea femeilor erau înspăimântate de „ursul bătrân”, cum i se spunea. Nonşalanţa lui Tuppence îl încânta pe bătrânul misogin.</p>
               <p>         Apoi sosi timidul arhidiacon, puţin intimidat de compania în care se afla, bucuros că fata lui se distinsese în mod deosebit, însă neputând să se abţină să nu se uite din când în când la ea, cu o nelinişte apăsătoare. Însă Tuppence se purtă admirabil. Se feri să stea picior peste picior, îşi păzi limba şi refuză în mod categoric să fumeze.</p>
               <p>         După aceea sosi doctorul Hall, urmat de ambasadorul american.</p>
               <p>         — Să luăm loc, spuse Julius după ce invitaţii fură prezentaţi unul altuia. Tuppence, vrei să…</p>
               <p>         Îi arătă cu un gest locul de onoare.</p>
               <p>         Însă Tuppence clătină din cap.</p>
               <p>         — Nu… Ăsta-i locul lui Jane! Când te gândeşti cum a dus-o în toţi aceşti ani, ar trebui să fie regina acestei nopţi.</p>
               <p>         Julius îi aruncă o privire recunoscătoare şi Jane înaintă timidă spre locul indicat. Frumuseţea ei de mai înainte nu era nimic în comparaţie cu drăgălăşenia pe care o respira prin toţi porii. Tuppence îşi dusese foarte conştiincios sarcina la îndeplinire. Modelul rochiei cumpărate de la un croitor renumit era intitulat „Crinul tigru”. Era toată nuanţe de auriu, roşu şi cafeniu şi din ea se înălţa, ca o coloană albă, gâtul de lebădă al fetei, iar învolburarea arămie a părului ei îi încorona minunatul cap. În timp ce lua loc, în ochii tuturor se citea admiraţia.</p>
               <p>         Curând supeul atinse apogeul şi cu un acord unanim, Tommy fu rugat să dea explicaţii complete.</p>
               <p>         — Ai fost al naibii de secretos în toată afacerea asta, îl acuză Julius. M-ai lăsat să cred că pleci în Argentina… Deşi cred că aveai tu un motiv pentru asta. Ideea, atât a ta cât şi a lui Tuppence, de a mă distribui în rolul domnului Brown m-a amuzat enorm!</p>
               <p>         — Ideea nu le-a aparţinut, spuse cu gravitate domnul Carter. Le-a fost sugerată şi otrava le-a fost inoculată cu multă grijă de un expert în materie. Planul i-a fost inspirat de o ştire dintr-un ziar din New York şi cu ajutorul ei a ţesut plasa care, puţin a, lipsit, să nu se strângă în mod fatal în jurul dumitale.</p>
               <p>         — Nu mi-a plăcut niciodată tipul, spuse Julius. De la început am simţit că era ceva în neregulă cu el şi l-am suspectat întotdeauna că era cel care o redusese la tăcere pe doamna Vandemeyer. Însă abia după ce am auzit că ordinul ca Tommy să fie omorât a fost dat imediat după întrevederea noastră cu el din duminica aceea, au început să mi se învârtă rotiţele că, de fapt, el era marele mahăr.</p>
               <p>         — Eu nu l-am suspectat niciodată, câtuşi de puţin, se lamentă Tuppence.L-am considerat întotdeauna mult mai deştept decât Tommy… Dar m-a pus la podea magistral.</p>
               <p>         Julius fu de acord.</p>
               <p>         — Tommy a făcut toate paralele în distracţia asta! Şi, în loc să stea aici mut ca un peşte, să-l lăsăm să-şi izgonească sfiiciunea de fată mare şi să ne povestească totul cum a fost.</p>
               <p>         — Aşa e! Aşa e!</p>
               <p>         — Nu e nimic de povestit, spuse Tommy, vizibil incomodat. Am fost un mare ageamiu… Până am găsit fotografia aia a lui Annette şi mi-am dat seama că ea e Jane Finn. Apoi mi-am amintit cu câtă insistenţă strigase cuvântul acela „Marguerite”. Şi m-am gândit la tablou şi… Ei bine, asta e. După aceea, bine-nţeles că am analizat toată povestea ca să găsesc unde călcasem în străchini.</p>
               <p>         — Continuă, spuse domnul Carter, văzând că Tommy dădea semne să se cufunde din nou în tăcere.</p>
               <p>         — Când Julius mi-a povestit afacerea cu doamna Vandemeyer, m-am neliniştit. După cum se prezentau lucrurile, scamatoria trebuia să fi fost făcută fie de el, fie de sir James. Însă nu ştiam care din ei. Găsind acea fotografie în sertar, după toată acea poveste despre cum îi fusese luată de către inspectorul Brown, Julius m-a făcut să-l suspectez. Apoi mi-am amintit că sir James fusese cel care o descoperise pe falsa Jane Finn. În sfârşit, nu mă puteam hotărî… Şi am decis doar să nu le dau nici unuia nici o şansă. I-am lăsat lui Julius un bilet, în cazul în care el era domnul Brown, spunându-i că plec în Argentina şi i-am trimis scrisoarea lui sir James, în care îmi făcea oferta, ca să vadă că nu mint. Apoi i-am scris domnului Carter şi l-am sunat pe sir James. Considerând că cel mai bun lucru era să-i câştig încrederea, i-am povestit totul, cu excepţia locului în care credeam că se află hârtiile. Annette aproape că m-a dezarmat, dar nu total. Îmi ţineam ochii aţintiţi asupra amândurora. Şi atunci am primit un bilet trucat de la Tuppence… Şi am înţeles!</p>
               <p>         — Dar cum?</p>
               <p>         Tommy scoase biletul cu pricina din buzunar şi acesta făcu înconjurul mesei. Scrisul ei e perfect în regulă numai că am ştiut că nu e de la ea, din cauza semnăturii. Ea nu şi-a scris niciodată numele „Twopence”, însă oricine care nu-i văzuse semnătura putea foarte uşor să creadă că aşa se scrie. Julius o văzuse… Mi-a arătat o dată un bilet de la ea… Dar sir James nu o văzuse! Din acea seară totul mi-a fost limpede. L-am expediat urgent pe Albert la domnul Carter. M-am prefăcut că plec, însă m-am întors. Când Julius a dat buzna cu maşina lui mi-am zis că asta nu face parte din planul domnului Brown şi că vor fi probleme. Atât timp cât sir James nu era prins asupra faptului, ca să zic aşa, ştiam că niciodată cuvântul meu nu va cântări tot atât cât al lui sir James în faţa domnului Carter. Nu m-ar fi crezut…</p>
               <p>         — Nu, recunoscu sincer domnul Carter.</p>
               <p>         — Iată de ce am trimis fetele la sir James. Ştiam că, mai devreme sau mai târziu, se vor duce la casa din Soho. L-am ameninţat pe Julius cu revolverul pentru că voiam ca Tuppence să-i spună asta lui sir James, aşa că nu s-ar maifi neliniştit în privinţa noastră. În momentul în care fetele s-au pierdut în zare, i-am spus lui Julius să gonească nebuneşte spre Londra şi pe drum, i-am povestit toată treaba. Am ajuns cu mult înainte la casa din Soho şi l-am găsit pe domnul Carter afară. După ce am aranjat cu el lucrurile, am intrat înăuntru şi ne-am ascuns după draperia de catifea. Poliţiştii aveau ordin să spună, în cazul în care ar fi fost întrebaţi, că nu intrase nimeni în casă. Asta e tot.</p>
               <p>         Şi Tommy se opri brusc.</p>
               <p>         Un moment domni liniştea.</p>
               <p>         — Apropo, spuse Julius, în privinţa fotografiei lui Jane, greşeşti. Mi-a fost luată, însă am regăsit-o.</p>
               <p>         — Unde? Strigă Tuppence.</p>
               <p>         — În micul seif din dormitorul doamnei Vandemeyer.</p>
               <p>         — Ştiam eu că ai găsit ceva, spuse Tuppence cu reproş. Ca să fiu sinceră, asta mi-a trezit bănuielile în privinţa ta. De ce nu ai spus?</p>
               <p>         — Şi eu eram puţin bănuitor. Îmi fusese luată o dată şi eram hotărât să nu o las din mână până când un fotograf nu ar fi făcut o duzină de copii după ea!</p>
               <p>         — Fiecare am ascuns câte ceva, rosti Tuppence gânditoare. Presupun că aşa se face munca în serviciul secret!</p>
               <p>         În pauza care urmă, domnul Carter scoase din buzunar o mică agendă cafenie.</p>
               <p>         — Beresford tocmai a spus că n-aş fi crezut în vinovăţia lui sir James Peel Edgerton până când, ca să zic aşa, nu era prins în flagrant delict. Aşa e. Într-adevăr, până când nu am citit în întregime conţinutul acestei mici cărticele, n-am dat pe deplin crezare acestui uluitor adevăr. Acest jurnal va intra în posesia celor de la Scotland Yard, dar nu va fi dat niciodată publicităţii. Lunga carieră a lui sir James în domeniul legii face ca acest lucru că fie indezirabil. Dar pentru dumneavoastră, care cunoaşteţi tot adevărul, am să citesc anumite pasaje care vor face lumină în ceea ce priveşte mentalitatea acestui mare criminal.</p>
               <p>         Deschise jurnalul şi răsfoi paginile subţiri.</p>
               <p>         „. E o prostie să ţin acest jurnal Ştiu asta. E o probă cumplită împotriva mea. Dar nu m-am dat niciodată înapoi în faţa riscului. Şi simt nevoia urgentă de a mă explica… Jurnalul va fi găsit numai odată cu cadavrul meu…</p>
               <p>         De mic mi-am dat seama că am calităţi excepţionale. Numai un prost îşi subestimează capacităţile. Inteligenţa mea era cu mult deasupra mediei. Ştiu că m-am născut ca să reuşesc în viaţă. Înfăţişarea era singurul lucru împotriva mea. Prea liniştit şi şters… cu totul banal, prin nimic ieşit din comun…</p>
               <p>         Când eram copil, am asistat la un proces celebru al unei crime. Am fost adânc impresionat de puterea şi elocinţa avocatului apărării. Pentru prima dată am întrezărit ideea de a-mi dedica întreg talentul acestei deosebite profesii… Apoi am studiat criminalul în boxa acuzării… Omul era un prost… Fusese incredibil, inimaginabil de prost. Nici elocinţa avocatului nu-l putea salva. Am simţit un imens dispreţ pentru el… Apoi mi-a trecut prin minte că statutul de criminal era unul de speţă proastă. Trândavii, rataţii, drojdia societăţii în general, erau duşi de val spre crimă… Era ciudat că oamenii cu creier nu îşidăduseră niciodată seama de extraordinarele posibilităţi pe care le oferea aceasta… Am cochetat cu ideea… Ce domeniu magnific… Ce posibilităţi nelimitate! Eram ameţit…</p>
               <p>         Am citit lucrările de referinţă privind crima şi criminalii. Toate îmi confirmau părerea. Degenerarea, boală… Niciodată îmbrăţişarea deliberată a acestei cariere de către un clarvăzător. Atunci am reflectat. Dacă cele mai mari ambiţii ale mele se realizau… Dacă eram chemat la bară şi mă ridicam la înălţimea profesiei mele? Dacă intram în politică… Sau, de ce nu, ajungeam primul ministru al Angliei? Ce se întâmpla atunci? Era asta puterea? Împiedicat la fiecare pas de colegii mei, îngrădit de sistemul democraţiei care ar fi făcut din mine o simplă marionetă! Nu… Puterea la care visam eu era absolută. Un autocrat! Un dictator! Iar o asemenena putere putea fi obţinută doar lucrând în afara legii. Să profiţi de slăbiciunile naturii umane, apoi de cele ale naţiunilor… Să formezi şi să controlezi o organizaţie vastă, şi în final să dărâmi ordinea existentă, şi să domini! Gândul mă îmbăta…</p>
               <p>         Am înţeles că trebuie să duc două vieţi. Un om ca mine e destinat să atragă atenţia. Trebuie să am o carieră strălucitoare care să-mi mascheze adevăratele activităţi. Apoi trebuie să devin o personalitate. M-am modelat după cea a renumiţilor K. C. Le-am reprodus manierele, magnetismul. Dacă aş fi ales meseria de actor, aş fi fost cel mai mare actor în viaţă. Fără deghizări, fără machiaj… Fără bărbi false! Personalitate! Mi-am pus-o ca pe-o mănuşă! Când o lăsam să cadă, eram eu însumi liniştit, modest, un om ca oricare altul. Mi-am spus „domnul Brown”. Există mii de oameni cu numele de Brown… Există mii de oameni care arată exact ca mine…</p>
               <p>         Am reuşit în falsa mea carieră. Eram destinat să reuşesc. Am să reuşesc şi în cealaltă. Un om ca mine nu poate da greş…</p>
               <p>         Citisem viaţa lui Napoleon. Amândoi aveam multe în comun…</p>
               <p>         Mi-am făcut o practică din a apăra criminali. Trebuia să am grijă de oamenii mei…</p>
               <p>         O dată sau de două ori mi-a fost teamă. Prima dată a fost în Italia. Era la o masă. Profesorul D., marele alienist, era de faţă. Discuţia s-a axat pe demenţă. El a spus: „Foarte mulţi oameni mari sunt nebuni şi nimeni nu ştie. Nici chiar ei înşişi”. Nu ştiam de ce se uita la mine când spunea asta. Privirea lui era stranie… Nu mi-a plăcut…</p>
               <p>         Războiul m-a tulburat… Credeam că îmi va ajuta să-mi continui planurile. Nemţii erau atât de eficienţi. Sistemul lor de spionaj era, de asemenea, excelent. Străzile erau pline de acei băieţi în kaki. Toţi tineri proşti, fără nimic în cap… Nici acum nu înţeleg… Ei au câştigat războiul… Asta mă tulbură…</p>
               <p>         Planurile îmi merg bine… O fată se opune, nu cred că ştie cu adevărat ceva… Trebuie să renunţăm la „Esthonia”. Nici un risc, acum…</p>
               <p>         Totul merge bine. Amnezia e supărătoare. Nu poate fi o prefăcătorie. Nici o fată nu m-ar putea păcăli PE MINE!</p>
               <p>         29. E foarte aproape…”</p>
               <p>         Domnul Carter se opri.</p>
               <p>         — Nu voi citi detaliile loviturii care a fost planificată. Dar există câteva referiri la voi trei. Sunt interesante, ţinând cont de ce s-a întâmplat: „. Influenţând fata să vină la mine din proprie iniţiativă am reuşit s-o dezarmez. Însă are sclipiri intuitive care pot fi periculoase. Trebuie îndepărtată. Cu americanul nu pot face nimic. Nu-i plac şi mă suspectează. Dar nu ştie. Armura mea e impenetrabilă. Uneori mă tem că l-am subestimat pe celălalt băiat. Nu e deştept, însă e greu să-l orbeşti în faţa faptelor.”</p>
               <p>         …Domnul Carter închise cărticica.</p>
               <p>         — Un om mare, spuse el. Geniu sau demenţă, cine poate spune?</p>
               <p>         Se lăsă liniştea.</p>
               <p>         Apoi domnul Carter se ridică în picioare.</p>
               <p>         — Voi ţine un toast. În cinstea „Tinerilor Aventurieri” care şi-au justificat existenţa prin reuşită!</p>
               <p>         Plouă cu aplauze.</p>
               <p>         — Ar mai fi ceva ce dorim să auzim, continuă domnul Carter. Se uită spre ambasadorul american. Vorbesc şi pentru dumneavoastră, că ştiţi. O vom ruga pe domnişoara Jane Finn să ne spună povestea pe care până acum a auzit-o doar domnişoara Tuppence… Dar, înainte de asta, să bem în sănătatea ei. În sănătatea uneia dintre cele mai curajoase fiice ale Americii, căreia îi datorăm mulţumirile şi recunoştinţa celor două mari ţări!</p>
            </div>
            <div type="div2" rend="P11">
               <head>         Capitolul XXVIII. Şi după aceea</head>
               <p>         — A fost un toast straşnic, Jane, spuse domnul Hersheiummer, în timp ce se întorcea cu verişoara sa în Rolls-Royce la Ritz.</p>
               <p>         — Cel pentru „Tinerii Aventurieri”?</p>
               <p>         — Nu… Cel pentru tine. Nu există fată pe lume care ar fi suportat tot ce ai suportat tu. Ai fost chiar minunată!</p>
               <p>         Jane clătină din cap.</p>
               <p>         — Nu mă simt minunată. Inima mi-e obosită şi pustie… Şi tânjeşte după ţara mea.</p>
               <p>         — Asta mă aduce la ceva pe care vreau să ţi-l spun. L-am auzit pe ambasadorul american spunându-ţi că soţia lui spera să mergi la ei la ambasadă chiar acum. Treaba asta e destul de bună, însă eu am un alt plan. Jane… Vreau să te măriţi cu mine! Nu te speria şi nu spune nu pe loc. Nu mă poţi iubi dintr-odată, bine-nţeles, asta e imposibil. Însă eu te-am iubit chiar din clipa în care ochii mi-au căzut pe fotografia ta… Iar acum când te-am văzut, sunt pur şi simplu nebun după tine! Dacă te vei mărita cu mine, n-am să te supăr în nici un fel… ai să-ţi duci propria viaţă. Poate n-ai să ajungi niciodată să mă iubeşti, iar dacă va fi aşa, îţi voi reda libertatea. Dar vreau să am dreptul să te ocrotesc, să am grijă de tine.</p>
               <p>         — Asta e ce-mi doresc şi eu, rosti fata, emoţionată. Cineva care să fie bun cu mine. Oh, nici nu ştii ce singură mă simt!</p>
               <p>         — Sigur că ştiu. Atunci, cred că totul e stabilit şi am să mă duc la arhiepiscop să-i cer autorizaţie specială pentru mâine dimineaţă.</p>
               <p>         — Oh, Julius!</p>
               <p>         — Bine, nu vreau să te zoresc deloc, Jane, dar nu are nici un rost să aşteptăm. Nu te speria… Nu mă aştept să mă iubeşti dintr-odată.</p>
               <p>         Însă o mână mică se strecură în a lui.</p>
               <p>         — Te iubesc deja, Julius, spuse Jane Finn. Te-am iubit din clipa în care eram în maşină şi glonţul ţi-a zgârâiat obrazul…</p>
               <p>         Cinci minute mai târziu Jane rosti moale:</p>
               <p>         — Nu cunosc foarte bine Londra, Julius, dar e chiar atât de mult de la Savoy la Ritz?</p>
               <p>         — Depinde pe unde o iei, explică Julius fără să roşească. Mergem pe drumul de la Regent's Park!</p>
               <p>         — Oh, Julius… Ce va crede şoferul?</p>
               <p>         — Pentru cât îl plătesc, ştie că are altceva mai bun de făcut decât să creadă ceva. Ştii, Jane, singurul motiv pentru care am dat supeul la Savoy a fost ca să te pot conduce acasă. Nu puteam vedea cum aş fi reuşit altfel să te prind singură. Tu şi cu Tuppence sunteţi nedespărţite ca două surori siameze. Încă o zi ca asta şi eu şi cu Beresford am fi înnebunit!</p>
               <p>         — Oh. E şi el…?</p>
               <p>         — Sigur că e. Până peste cap.</p>
               <p>         — Aşa credeam şi eu, spuse Jane gânditoare.</p>
               <p>         — De ce?</p>
               <p>         — Din toate lucrurile pe care Tuppence nu mi le-a spus!</p>
               <p>         — Aici m-ai bătut, spuse domnul Hersheimmer. Dar Jane se mulţumi doar să râdă.</p>
               <p>         Între timp, „Tinerii Aventurieri” stăteau tăcuţi, foarte ţepeni şi reci, într-un taxi care, cu o ciudată lipsă de originalitate, se întorcea de asemenea la Ritz, via Regent's Park.</p>
               <p>         O teribilă stinghereală părea să se fi instalat între ei. Fără să ştie precis ce se întâmplase, totul se schimbase. Erau muţi… Paralizaţi. Toată vechea camaraderie zburase.</p>
               <p>         Lui Tuppence nu-i venea nimic în minte, ca să vorbească.</p>
               <p>         Tommy era la fel de zăpăcit.</p>
               <p>         Stăteau foarte drepţi şi evitau să se privească.</p>
               <p>         În cele din urmă, Tuppence făcu un efort disperat.</p>
               <p>         — Destul de drăguţ, nu-i aşa?</p>
               <p>         — Ba da. Altă tăcere.</p>
               <p>         — Îmi place Julius, încercă din nou Tuppence. Tommy fu brusc readus la viaţă.</p>
               <p>         — N-ai să te măriţi cu el, auzi? Spuse el dictatorial. Îţi interzic.</p>
               <p>         — Oh! Rosti moale Tuppence.</p>
               <p>         — Categoric, înţelegi.</p>
               <p>         — Nu vroia să se însoare cu mine… De fapt, m-a întrebat doar din politeţe.</p>
               <p>         — Nu prea cred, bombăni Tommy.</p>
               <p>         — E foarte adevărat. E îndrăgostit până peste cap de Jane. Mă aştept să-i propună chiar acum.</p>
               <p>         — Fac o pereche foarte drăguţă, spuse Tommy condescendent.</p>
               <p>         — Nu crezi că e cea mai drăgălaşă făptură pe care ai văzut-o în viaţa ta?</p>
               <p>         — Cred că da.</p>
               <p>         — Însă eu presupun că preferi marfa de calitate, spuse Tuppence prefăcută.</p>
               <p>         — Eu… Oh, lasă asta, Tuppence, să ştii!</p>
               <p>         — Îmi place unchiul tău, se grăbi Tuppence să schimbe subiectul. Apropo, ce ai de gând să faci? Accepţi oferta domnului Carter de a intra în slujba guvernului, sau invitaţia lui Julius de a lua un post regeşte remunerat la ferma lui din America?</p>
               <p>         — Am să rămân pe vechea corabie, cred, deşi e foarte frumos din partea lui Hersheimmer. Însă simt că la Londra aş fi mai acasă.</p>
               <p>         — Eu nu văd unde am să mă duc.</p>
               <p>         — Văd eu, spuse Tommy hotărât. Tuppence îi aruncă o privire cu coada ochiului.</p>
               <p>         — Mai sunt şi banii, observă ea gânditoare.</p>
               <p>         — Ce bani?</p>
               <p>         — Vom primi un cec fiecare. Aşa mi-a spus domnul Carter.</p>
               <p>         — Ai întrebat cât? Zise Tommy, sarcastic.</p>
               <p>         — Da, rosti triumfătoare Tuppence. Dar nu-ţi spun.</p>
               <p>         — Tuppence, eşti culmea!</p>
               <p>         — A fost drăguţ, nu-i aşa, Tommy? Sper să avem o grămadă de alte aventuri.</p>
               <p>         — Eşti nesăţioasă, Tuppence. Mie, deocamdată, mi-e de ajuns aventura pe care am avut-o.</p>
               <p>         — Ei bine, să mergi la cumpărături e aproape tot atât de bine, rosti visătoare Tuppence. Mă gândesc să cumpăr mobilă veche, şi covoare vesele şi draperii de mătase în stil futurist, şi o masă de sufragerie lustruită, şi un divan cu o grămadă de perne…</p>
               <p>         — Ţine-o aşa! Spuse Tommy. La ce toate astea?</p>
               <p>         — Posibil pentru o casă… Dar eu mă gândesc la un apartament.</p>
               <p>         — Apartamentul cui?</p>
               <p>         — Tu crezi că mă feresc să spun asta, dar nu mă feresc deloc. Al nostru, na!</p>
               <p>         — Draga mea! Strigă Tommy, cuprinzând-o în braţe. Eram hotărât să te fac să o spui. Îmi erai datoare pentru felul nemilos în care mă repezeai ori de câte ori încercam să fiu sentimental.</p>
               <p>         Tuppence îşi ridică faţa spre el. Taxiul îşi continuă cursa la nord de Regent's Park.</p>
               <p>         — Nu mi-ai făcut, cu adevărat, acum, o cerere în căsătorie, punctă Tuppence. Nu e ceea ce bunicile noastre ar fi numit o cerere în căsătorie. Dar, după ce am ascultat-o pe cea prăpădită a lui Julius, sunt înclinată să te las să scapi.</p>
               <p>         — Nu vei fi în stare să scapi să nu te măriţi cu mine, aşa că nu te mai gândi.</p>
               <p>         — Ce drăguţ va fi, răspunse Tuppence. Căsătoria e numită în fel şi chip: rai, refugiu, încununarea fericirii, stadiul de sclavie şi multe altele, însă ştii ce cred eu că e?</p>
               <p>         — Ce?</p>
               <p>         — O distracţie.</p>
               <p>         — Şi încă una a naibii de bună, spuse Tommy.</p>
               <p>                                                                                SFÂRŞIT</p>
               <p>         1 K. C. = avocat al statului (engleză, King's counsel)</p>
               <p>         2 În engleză Underworld – lumea cealaltă, dar şi lumea interlopă.</p>
            </div>
         </div>
      </body>
   </text>
</TEI>
