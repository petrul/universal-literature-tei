<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Scrieri</title>
            <author>Anghel,Dimitrie</author>
         </titleStmt>
         <editionStmt>
            <edition>
               <date/>
            </edition>
         </editionStmt>
         <publicationStmt>
            <p rend="color(#000000)">Attribution-ShareAlike 3.0 Unported (CC BY-SA 3.0) <ptr target="https://creativecommons.org/licenses/by-sa/3.0/"/>
            </p>
         </publicationStmt>
         <sourceDesc>
            <p rend="start color(#000000)">
               <ptr target="https://ro.wikisource.org/wiki/Autor:Dimitrie_Anghel"/>
               <lb/>
            </p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
      </profileDesc>
      <revisionDesc>
         <listChange>
            <change>
               <name>Petru Dimulescu</name>
               <date>2019-10-05T20:42:18.462664000</date>
            </change>
         </listChange>
      </revisionDesc>
   </teiHeader>
   <text>                            
      <body>
         <head>Scrieri</head>
         <author>Anghel,Dimitrie</author>
         <p rend="color(#000000)">Attribution-ShareAlike 3.0 Unported (CC BY-SA 3.0) <ptr target="https://creativecommons.org/licenses/by-sa/3.0/"/>
         </p>
         <p rend="start color(#000000)">
            <ptr target="https://ro.wikisource.org/wiki/Autor:Dimitrie_Anghel"/>
            <lb/>
         </p>
         <div type="div1">
            <head>În grădină</head>
            <subtitle>1905</subtitle>
            <div type="div2">
               <div type="div3">
                  <head>În grădină </head>
                  <subtitle>Publicată în <hi rend="italic">Adevărul</hi>, 20 iunie 1894</subtitle>
                  <lg>
                     <l>Miresme dulci de flori mă-mbată și mă alintă gânduri blânde ...</l>
                     <l>Ce iertător și bun ți-e gândul, în preajma florilor plăpânde!</l>
                     <l>Râd în grămadă: flori de nalbă și albe flori de mărgărint,</l>
                     <l>De parc-ar fi căzut pe straturi un stol de fluturi de argint,</l>
                  </lg>
                  <lg>
                     <l>Sfioase-s bolțile spre sară, și mai sfioasă-i iasomia:</l>
                     <l>Pe fața ei neprihănită se-ngână-n veci melancolia</l>
                     <l>Seninului de zare strânsă, și-n trandafiri cu foi de ceară</l>
                     <l>Trăiesc mâhnirile și plânge norocul zilelor de vară.</l>
                  </lg>
                  <lg>
                     <l>Atâtea amintiri uitate cad abăute de-o mireasmă:</l>
                     <l>Parcă-mi arunc-o floare roșă o mână albă de fantasmă,</l>
                     <l>Ș-un chip bălan lâng-o fereastră răsare-n fulger și se strânge ...</l>
                     <l>De-atuncea mi-a rămas garoafa pe suflet ca un strop de sânge.</l>
                  </lg>
                  <lg>
                     <l>Ca nalba de curat odată eram, și visuri de argint</l>
                     <l>Îmi surâdeau cu drag, cum râde lumina-n foi de mărgărint,</l>
                     <l>Și dulci treceau zilele toate, și-arar dureri dădeau ocoale ...</l>
                     <l>Ah, amintirile-s ca fulgii rămași uitați în cuiburi goale!</l>
                  </lg>
               </div>
               <div type="div3">
                  <head>Florile</head>
                  <subtitle>Publicată în Sămănătorul, 16 februarie 1903</subtitle>
                  <lg>
                     <l>De cîte ori deschid portița și intru în grădină-mi pare</l>
                     <l>Că mă cuprinde-o vrajă dulce, și florile-mi dezmiardă ochii.</l>
                     <l>O fantazie uriașă le-a dat un strai la fiecare,</l>
                     <l>Și fete nu-s pe tot pămîntul să-mbrace mai frumoase rochii.</l>
                  </lg>
                  <lg>
                     <l>Pe crin l-a miruit în frunte, lăsîndu-i hlamida regească</l>
                     <l>Să poată-mpărăți cu fală norodu-i de mironosițe,</l>
                     <l>Cicorilor le-a dat seninul strîns din privirea omenească,</l>
                     <l>Iar rîsul fărîmat prin lume l-a nins pe foi de românițe.</l>
                  </lg>
                  <lg>
                     <l>Sfiala care urcă-n fața fecioarelor cînd vine-amorul,</l>
                     <l>Și toată jalea și netihna acelora ce-așteaptă mirii,</l>
                     <l>Mîhnirea toat-a unui suflet pe care îl ucide dorul</l>
                     <l>Le-a pus pe-un ram, și-atuncea lumea s-a-mbogățit cu trandafirii.</l>
                  </lg>
                  <lg>
                     <l>La fiecare pas te-așteaptă cîte-o minune, — ici scînteie</l>
                     <l>Ca un rubin o ghințiană, colo un stînjinel se joacă...</l>
                     <l>Slavă aceluia ce-aruncă din cer lumini de curcubeie,</l>
                     <l>Și a știut să țese nalbei un cuib din tort de promoroacă !</l>
                     <l> </l>
                     <l>Slavă ! căci trist-ar fi fost viața, și-ntunecat pe veci pâmîntul,</l>
                     <l>De n-ar fi fost macar o floare, ce-am fi sădit noi pe morminte ?</l>
                     <l>Ce-ar fi cernut, în primăvară, cînd trece prin grădină vîntul,</l>
                     <l>Și eu ce dar ți-aș da azi ție ca să-ți aduci de mine-aminte !</l>
                  </lg>
               </div>
               <div type="div3">
                  <head>Măgheranii</head>
                  <subtitle>Publicată în <hi rend="italic">Sămănătorul</hi>, 18 ianuarie 1904</subtitle>
                  <lg>
                     <l>Au înflorit iar măgheranii și n-a prins nimene de veste,</l>
                     <l>Și-acum se trec, cum trec pe lume atîtea vieți ce pîn'la moarte</l>
                     <l>S-ascund în numărul mulțimei și umilite stau deoparte,</l>
                     <l>Cum sta între surori sfioasa cenușăreasă din poveste.</l>
                  </lg>
                  <lg>
                     <l>Tăcuți și triști, se trec în taină, cu fruntea în pămînt plecată,</l>
                     <l>Și nici o mînă către dînșii nu se întinde ca să-i rumpă,</l>
                     <l>Căci fetele așa-s făcute ca să le placă haina scumpă</l>
                     <l>Și ei, sărmanii, n-au nimica să poată-ademeni o fată.</l>
                  </lg>
                  <lg>
                     <l>Dar cum mor formele spre seară, și crește luna fără veste,</l>
                     <l>Un miros blînd, cum nu-e altul, pătrunde-atît de cald și dulce,</l>
                     <l>Că fetele, uitînd de noapte și că e ceasul să se culce,</l>
                     <l>Rămîn pînă tîrziu pe gînduri, oftînd cu dor lîngă fereste.</l>
                  </lg>
                  <lg>
                     <l>Oftează fetele, și nu știu, a doua zi de dimineață,</l>
                     <l>Cînd se coboară în grădină, că-n biata floare cenușie</l>
                     <l>Ce se ascunde umilită, e-atît parfum și poezie...</l>
                     <l>Și măgheranii mor în taină cum au trăit întreaga viață...</l>
                  </lg>
               </div>
               <div type="div3">
                  <head>Floarea-soarelui </head>
                  <subtitle>Publicată în <hi rend="italic">Literatura și arta română</hi>, 25 septembrie 1899</subtitle>
                  <lg>
                     <l>Dă-n sînge lăurusca pală și cîrtița-și face mormîntul,</l>
                     <l>S-adoarmă, cu venirea iernii, sub țarina din moșunoaie,</l>
                     <l>O floare-a-soarelui uitată se scutură și își despoaie</l>
                     <l>Podoaba razelor apuse, încetinel, cînd bate vîntul.</l>
                  </lg>
                  <lg>
                     <l>Și s-a făcut parcă-ntuneric cu cea mai de pe urmă rază,</l>
                     <l>Ce s-a desprins lucind în aer, din nimbul palid de lumină:</l>
                     <l>De-ajuns i-o candelă-ntr-un templu și-i de ajuns într-o grădină</l>
                     <l>O floare ca să-nveselească un suflet singur ce visează.</l>
                  </lg>
                  <lg>
                     <l>Căci vezi, în ea lucea lumina întîi cînd pasările cîntă,</l>
                     <l>Și iarăși, ca un frate dulce, cînd da-n apus, mîhnitul soare</l>
                     <l>Tot ei îi trimetea pe gînduri cea mai din urmă sărutare,</l>
                     <l>De tremura în umbră preajma ca-n jurul unui cap de sfîntă.</l>
                  </lg>
                  <lg>
                     <l>De-acum, ca peste-un cîmp de moarte, o să răsară jalnici zorii ;</l>
                     <l>Frumos era cuibul de aur și dulce galbena-i văpaie...</l>
                     <l>— Ce greu trebui să fie somnul sub țărîna din moșunoaie !</l>
                     <l>Cuceritoare umbra crește ca-n amurgitul unei glorii...</l>
                  </lg>
               </div>
               <div type="div3">
                  <head>Crizanteme</head>
                  <subtitle>Publicată în <hi rend="italic">Literatura și arta română</hi>, 25 septembrie 1899 (sub titlul <hi rend="italic">Se trec și florile de toamnă</hi>)</subtitle>
                  <lg>
                     <l>Se trec și florile de toamnă, cele din urmă flori, și-n casă</l>
                     <l>Lîngă oglinzile-obosite, o fată șubredă și pală</l>
                     <l>Preschimbă florile în vase, evlavios ca o vestală.</l>
                     <l>Mor florile mîhnite, toamna, în casa cui n-a fost mireasă...</l>
                  </lg>
                  <lg>
                     <l>Înc-un mănunchi, și cîte visuri și primăveri — cîtă ruină !</l>
                     <l>Dac-ar avea grai ca să spuie, oglinda cîte n-ar mai spune;</l>
                     <l>A tale brațe obosite putere n-ar avea s-adune</l>
                     <l>Troienele de flori bogate, culese zilnic din grădină.</l>
                  </lg>
                  <lg>
                     <l>Norocu-ntăilor brîndușe culese-n zori de zi pe rouă...</l>
                     <l>Cum s-a trecut, și cum trec toate pîn' vine moartea să te cheme;</l>
                     <l>Azi vasele-s împodobite cu triste flori de crizanteme;</l>
                     <l>În lacrimi tremură oglinda ca fața apelor cînd plouă.</l>
                  </lg>
                  <lg>
                     <l>Și-mbrățișați alături plîngem, plîngi blîndă, candidă vestală,</l>
                     <l>Din lacrimi liniștea sporește, ș-a fi tîrziu pricepi ce-nsamnă.</l>
                     <l>Brîndușele-nfloresc de-a pururi și poate soarele de toamnă</l>
                     <l>S-o-nduioșa ca să-ți arunce pe frunte mîndra lui beteală.</l>
                  </lg>
               </div>
               <div type="div3">
                  <head>După ploaie </head>
                  <subtitle>Publicată în <hi rend="italic">Literatura și arta română</hi>, 25 noiembrie 1900</subtitle>
                  <lg>
                     <l>S-a dus furtuna-n zări ș-acuma se-ntrec miresmele-n putere:</l>
                     <l>Se-ntrec care de care parcă, stăpînă să rămîie-anume</l>
                     <l>Peste-ntunericul acestei nopți dulci și pline de mistere ;</l>
                     <l>Se bat și florile — se vede că nimeni n-are tihnă-n lume.</l>
                  </lg>
                  <lg>
                     <l>Se războiesc mereu și ele să stăpîneasc-un ceas pămîntul...</l>
                     <l>— Dar cine nu-și încearcă oare o dată-n viața lui norocul?</l>
                     <l>În van să le despart-aleargă sub negrele umbrare vîntul...</l>
                     <l>— Biruitor pînă acuma domnește singur busuiocul.</l>
                  </lg>
                  <lg>
                     <l>Ca o biserică miroasă seninul cucerit o clipă,</l>
                     <l>Dar se trezesc în umbră crinii, vărsîndu-și boarea lor profană,</l>
                     <l>Văzduhu-i greu cît n-ar fi-n stare vîslind să-l taie o aripă,</l>
                     <l>Un trandafir murind se farmă pătînd cuprinsul ca o rană.</l>
                     <l> </l>
                     <l>Și tot mai grea, mai tare crește naiva florilor urgie,</l>
                     <l>Se-ntrec care de care parcă să-nvingă ori să moară-n luptă.</l>
                     <l>În van trimite-un gînd de pace un miros blînd de iasomie,</l>
                     <l>Și flutură-n deșert în aer, ca un steag alb, o nalbă ruptă.</l>
                  </lg>
                  <lg>
                     <l>Hodină nu-i, dar iată-n luptă că vin și mîndrele verbine,</l>
                     <l>Un miros voluptos aleargă adus de vînturi de departe,</l>
                     <l>Și nu-i mireasmă să n-adoarmă, nici floare nu-i să nu se-ncline;</l>
                     <l>Iar noaptea toată deodată miroas-a dragoste și-a moarte.</l>
                  </lg>
                  <lg>
                     <l>Miroas-a moarte ș-a iubire și crește-o dulce lenevie</l>
                     <l>Ca-ntr-un polog frumos în care te-nvinge somnul fără vrere,</l>
                     <l>O ceață diafană zboară ca peste-un cîmp de bătălie,</l>
                     <l>Acoperind din nou grădina cu-ntunecatele-i mistere.</l>
                  </lg>
               </div>
               <div type="div3">
                  <head>Amiaza</head>
                  <table rend="frame" xml:id="Table1"> 
                     <row>
                        <cell>
                           <subtitle>
                              <hi rend="color(#1a1a1a)">Publicată în </hi>
                              <hi rend="color(#1a1a1a)italic">Sămănătorul</hi>
                              <hi rend="color(#1a1a1a)">, 22 decembrie 1902</hi>
                           </subtitle>
                        </cell>
                     </row>
                  </table>
                  <lg>
                     <l>E cald și lîngă trunchiuri umbra treptat se face tot mai mică,</l>
                     <l>Văzduhul tot nu se-nfioară de nici un zbor de rîndunică.</l>
                     <l>Și doar furnicile de-aleargă acuma fără de hodină,</l>
                     <l>Mărgele negre sămănate pe drumuri albe de lumină.</l>
                  </lg>
                  <lg>
                     <l>În straturi florile-s trudite; un crin din cînd în cînd se-ndoaie</l>
                     <l>Și lung privește-n sus, să vadă: nu se purcede-un nor de ploaie?</l>
                     <l>Dar întristat în țernă iarăși își frînge trupul zvelt în două...</l>
                     <l>Ce n-ar da florile să aibă acum măcar un strop de rouă !</l>
                  </lg>
               </div>
               <div type="div3">
                  <head>Dragoste</head>
                  <subtitle>Publicată în <hi rend="italic">Sămănătorul</hi>, 26 ianuarie 1903</subtitle>
                  <lg>
                     <l>Miroasă iarba pătulită a sinziană ș-a sulcină,</l>
                     <l>Miroasă dulce, cum miroasă un așternut păstrat de zestre;</l>
                     <l>Și-n mine, cînd e întunerec și cînd se face iar lumină,</l>
                     <l>Ca-ntr-o odaie-n care-apune ori bate soarele-n ferestre.</l>
                  </lg>
                  <lg>
                     <l>În depărtări s-afundă zarea cu năluciri de munți în cladă,</l>
                     <l>Și vîntu-i bălsămat și dînsul ca o năframă cînd o scuturi;</l>
                     <l>Purcede-un cînt din creangă-n creangă ș-un susur blînd din mladă-n mladă,</l>
                     <l>Pe unde trece el pe gînduri urmat de-alaiul lui de fluturi.</l>
                  </lg>
                  <lg>
                     <l>Tu dormi sub paza unei feregi, ferega, mișcat-alene,</l>
                     <l>Pe somnul tău ș-alintă-n aer gingașa ei apărătoare.</l>
                     <l>La vîrsta ta tihnit e somnul, și ochii-adorm curînd sub gene</l>
                     <l>Cînd are cine să le-nchidă pleoapele c-o sărutare.</l>
                  </lg>
                  <lg>
                     <l>Tu dormi, și eu visez pe gînduri, că trec și zilele de vară</l>
                     <l>Și că la anul, poate, fruntea ce-acum așa de blînd ți-o razimi</l>
                     <l>De brațul meu, n-o s-o mai razimi, și gîndul ăsta mă omoară,</l>
                     <l>Că drag mi-i sînul tău cel dulce și alb ca miezul unei azimi...</l>
                  </lg>
                  <lg>
                     <l>Cu iarba ne-a crescut amorul, și cade-acum cu ea sub coasă !</l>
                     <l>Ah ! gînd mîhnit, ce vrei tu? Spune — Nu vezi c-afară e lumină</l>
                     <l>Și că-și deschide draga ochii ca două flori de somnoroasă,</l>
                     <l>Ș-aruncă-n mine cu mănunchiuri de sinziană și sulcină?</l>
                  </lg>
               </div>
               <div type="div3">
                  <head>Murmurul fîntînei</head>
                  <subtitle>Publicată în <hi rend="italic">Pagini literare</hi>, 29 aprilie 1899 (sub titlul <hi rend="italic">În grădină</hi>)</subtitle>
                  <lg>
                     <l>În murmurul fîntînei plînge povestea vremilor trecute...</l>
                     <l>De știi s-asculți, auzi iar glasul atîtor guri ce-s astăzi mute:</l>
                     <l>S-a potolit atîta viață, ș-a ars atîta foc de soare,</l>
                     <l>De ani și ani, de cînd tot curge împrăștiind mărgăritare.</l>
                  </lg>
                  <lg>
                     <l>De ani și ani... dar de atuncea grădina ș-a schimbat stăpînii</l>
                     <l>Cu glasuri gîngave alt'dată — pe cînd eram copii — bătrînii</l>
                     <l>Lung sfătuiau în șoapta apei sub cernerea de umbre sure,</l>
                     <l>Ș-acuma numai apa plînge, iar noi ne-am răznețit pe-aiure.</l>
                  </lg>
                  <lg>
                     <l>Sunt ani și ani... dar astăzi unde-s copiii gureși ? Unde-i oare</l>
                     <l>Copila ce privea uimită la curcubeiele de soare</l>
                     <l>Ce se fărmau în praful apei, și s-aprindeau din nou măiastre,</l>
                     <l>Ca iarăși să se năruiască etern ca visurile noastre ?</l>
                     <l> </l>
                     <l>Sînt ani, și de atunci în noapte s-au prăvălit grămadă anii</l>
                     <l>Și dintre toți eu singur numai, ținînd azi firul Arianii</l>
                     <l>Mai rătăcesc ș-ascult cum cîntă pierdut pe-aleele deșarte</l>
                     <l>În murmurul fîntînei glasuri ce vin de dincolo de moarte.</l>
                  </lg>
                  <lg>
                     <l>Eu singur mai ascult, și-n umbra întunecată din aleie,</l>
                     <l>Plîngînd ca un copil ruina luminelor de curcubeie,</l>
                     <l>Aș vrea, în dorul lor ș-al vostru, acum cînd nu mai sînt bătrînii,</l>
                     <l>Să-nmlădii pentru voi un cîntec etern ca murmurul fîntînii...</l>
                  </lg>
               </div>
               <div type="div3">
                  <head>Dureri ascunse </head>
                  <subtitle>Publicată în <hi rend="italic">Literatura și arta română</hi>, 25 octombrie 1897, sub titlul <hi rend="italic">În grădină III</hi>
                  </subtitle>
                  <lg>
                     <l>Sunt flori care-și înclină boiul și mor topite de visare,</l>
                     <l>Mai sunt și ochi ce plâng în noapte și-adorm când soarele răsare,</l>
                     <l>Mâhnite-s florile acele, dar jalea lor cine-o mai știe?</l>
                     <l>Cine-a-nțeles cît plâns ascunde sub ochi o dungă viorie?</l>
                  </lg>
                  <lg>
                     <l>Cît praf de flori nu cerne vântul de-a lungul zilelor de vară,</l>
                     <l>Și totuși veselă-i grădina. Pe-un ram, sfioși, visau asară</l>
                     <l>Doi trandafiri ca doi prieteni, și azi vîrtejul de petale</l>
                     <l>Acelui ofilit, în roate, dă celui de pe ram, ocoale...</l>
                  </lg>
                  <lg>
                     <l>Ca ei, ții minte, stam alături...Dar tu nu poți să mai ții minte:</l>
                     <l>Ochii închiși nu mai visează și foile ce mai-nainte</l>
                     <l>Erau o floare roșie-acuma-s doar un prilej de amintiri,</l>
                     <l>Iar viața re-nnoită-ncepe din purpura de trandafiri.</l>
                  </lg>
                  <lg>
                     <l>Așa mor florile-n neștire, așa-și sting ochii buni lumina</l>
                     <l>Și-n preajma vieții care râde, cine-ar gândi, privind grădina,</l>
                     <l>Că sub surâsul ei s-ascunde o ne-ntreruptă agonie!</l>
                     <l>Cine-a-nțeles cît plâns ascunde sub ochi o dungă viorie?...</l>
                  </lg>
               </div>
               <div type="div3">
                  <head>În Luxemburg </head>
                  <subtitle>Publicată în <hi rend="italic">Sămănătorul</hi>, 6 aprilie 1903</subtitle>
                  <p>Ți-aduci aminte, după ploaie, ce albe străluceau la soare</p>
                  <p>Statuele străvechi și scumpe, și cât de drag ți-era cu mine,</p>
                  <p>Să povestești, umblând sub ramuri, de viața moartelor regine</p>
                  <p>Înmărmurite-n piatra rece de-o biată mână peritoare?</p>
                  <p>
                     <lb/>Deasupra lor porumbii vineți roteau voioși din vreme-n vreme!</p>
                  <p>Părea că lor li este dată grădina asta toată-n pază,</p>
                  <p>Și-arar o lacrimă de ploaie, ca un diamant aprins de-o rază,</p>
                  <p>Se desprindea, vuind un zgomot, din naltul unei diademe.</p>
                  <p>
                     <lb/>În straturi florile-nclinate iar se-nălțau cu bucurie,</p>
                  <p>Și-n cer, făr' de veste-atuncea lumina zilei liniștită</p>
                  <p>Se preschimba în fel-de-fețe ș-o clipă sta ca aiurită,</p>
                  <p>Pân să-și recapete cuprinsul din nou divina-i armonie.</p>
                  <p>
                     <lb/>Pe sub copacii jilavi încă, roiau copiii cu grămada,</p>
                  <p>Iar spre habuzul vechi, ții minte, cu fețele de plâns udate,</p>
                  <p>Câți îngeri nu jăleau de soarta vreunei nave fărâmate</p>
                  <p>Ce se pornise pe furtună cu pânze albe ca zăpada?</p>
                  <p>
                     <lb/>Fanfarele sunau un zgomot înfiorând prelung platanii</p>
                  <p>Sub umbra cărora voioase treceau eternele idile,</p>
                  <p>Născute dintr-o sărutare și moarte după zece zile ...</p>
                  <p>Pe zilele acele însă cine din noi nu și-ar da anii?</p>
                  <p>
                     <lb/>Curgea nedumerită vremea, și-ntr-un târziu, vestind că-i sară</p>
                  <p>O darabană-ndepărtată suna ca după bătălie,</p>
                  <p>Și-atuncea, tresărind din visuri, vedeam grădina că-i pustie</p>
                  <p>Și ne porneam și noi pe-acasă rentineriți de primăvară.</p>
                  <p>
                     <lb/>O vorbă îndemna o alta, ș-un gând chema o amintire</p>
                  <p>Și-n toropeala asta dulce a noastre inemi amândouă</p>
                  <p>Se-ngemănmau de duioșie, ca două lacrime de rouă ...</p>
                  <p>Și azi abia dacă mai aflu de la străini de tine-o știre.</p>
               </div>
               <div type="div3">
                  <head>Farmec de noapte</head>
                  <subtitle>Publicată în <hi rend="italic">Literatura și arta română</hi>, 25 oct. 1897 (sub titlul „În grădină II")</subtitle>
                  <lg>
                     <l>În pragul scărilor rămas-am și nu-mi mai recunosc grădina.</l>
                     <l>E noapte,-o noapte viorie, de parc-ar fi trecut lumina</l>
                     <l>Prin ochii cei mai duși de visuri, prin inima cea mai blajină,</l>
                     <l>E-o dulce noapte alungată dintr-un serai, de vreo cadînă.</l>
                  </lg>
                  <lg>
                     <l>Un pas nu îndrăznesc, de teamă să nu rump farmecul uimirii,</l>
                     <l>Se frînge umbra-nduioșată pe-alocuri unde trandafirii</l>
                     <l>S-aprind prin crengi; iar nalba toată și micșunelele-bătute</l>
                     <l>Par lacrimi mari de nestimată pe-un tort de catifea cusute.</l>
                  </lg>
                  <lg>
                     <l>Și blînd s-abate-un vînt, trezit e umbrarul tot și-n dulce larmă</l>
                     <l>Se clatină crengile, iar umbra se clatină și ea, se farmă,</l>
                     <l>Și-n luminiș de drum scăpată, pe unde aiurit s-abate</l>
                     <l>Nu mai cunoști de-s flori de umbră sau dacă-s flori adevărate.</l>
                  </lg>
                  <lg>
                     <l>Mi-i dor, o, noapte fermecată, de nu știu ce mi-i dor.. pe-aproape</l>
                     <l>Parc-au trecut un pas, o șoaptă, ușor ca zgomotul pe ape</l>
                     <l>De vîsle-ntîrziate-n neguri prin depărtări, ori ca fiorul</l>
                     <l>Bătăilor pripit de aripi ce-și lasă pe adîncuri zborul.</l>
                  </lg>
               </div>
               <div type="div3">
                  <head>Melancolie</head>
                  <subtitle>Publicată în <hi rend="italic">Pagini literare</hi>, 14 nov. 1899 (sub titlul „În grădină")</subtitle>
                  <lg>
                     <l>Miresme dulci plutesc în aer sub bolți umbrite de liane,</l>
                     <l>Și-i liniște-n grădina toată și pace ca-ntr-o săhăstrie</l>
                     <l>În care-ar fi murit viața învinsă de melancolie.</l>
                     <l>Din trandafiri, ici-colo, pică petale albe, diafane.</l>
                  </lg>
                  <lg>
                     <l>Ș-un glas de greier nu s-aude macar să-nalțe imnul vieții,</l>
                     <l>Să rupă liniștea țăsută în jurul celor ce-au să moară;</l>
                     <l>Își face cuib uitarea tristă și pacea crește funerară,</l>
                     <l>Pe unde pasul nu mai calcă și nu mai cîntă cîntăreții.</l>
                  </lg>
                  <lg>
                     <l>Cu visuri, cu gînduri frumoase, cu fantazia mea, cu viață,</l>
                     <l>Învins de-o milă nesfîrșită aș vrea să-npoporez natura;</l>
                     <l>Dar brațele îmi cad trudite și mută îmi rămîne gura,</l>
                     <l>Simțind-nelămurit în mine că numai liniștea-i măreață.</l>
                  </lg>
                  <lg>
                     <l>Un cînt, cît de duios, acuma n-ar fi el oare-o pîngărire,</l>
                     <l>Cînd e atîta armonie în ne-trerupta, sfînta pace?</l>
                     <l>Grădina e-o poemă dulce și, vezi tu, vîntul care tace,</l>
                     <l>E ca o mînă adormită pe coarda rupt-a unei lire.</l>
                  </lg>
                  <lg>
                     <l>Somn bun ș-odihnitor, natură, somn bun; cîntărilor vieții</l>
                     <l>Azi prețuiesc tăcerea morții - veni-va altul poate-odată</l>
                     <l>Ca prin povești să te trezească spuindu-ți vorba fermecată,</l>
                     <l>Eu prea sunt trist...Pe cerul palid s-aprind iar zorii dimineții.</l>
                  </lg>
                  <lg>
                     <l>Și-n mintea mea ca într-un templu în care-au plîns dureri profane,</l>
                     <l>Se face liniște și pace pe-ncetul ca-ntr-o săhăstrie</l>
                     <l>În care-ar fi murit viața învinsă de melancolie,</l>
                     <l>Și unde numai trandafirii mai cern petale diafane.</l>
                  </lg>
               </div>
               <div type="div3">
                  <head>Liniște</head>
                  <subtitle>Publicată în <hi rend="italic">Sămănătorul</hi>, 20 oct 1902 (sub titlul „În grădină")</subtitle>
                  <lg>
                     <l>Cît de sfioasă crește noaptea, pălind încet din scară-n scară</l>
                     <l>Și cîtă liniște se lasă; pe cer grămezile de stele</l>
                     <l>Răsar ca niciodată parcă, iar luna plină printre ele,</l>
                     <l>S-alege albă și scînteie ca un ban nou într-o comoară.</l>
                  </lg>
                  <lg>
                     <l>Lîngă habuz, leandrul fraged din cînd în cînd arunc-o floare,</l>
                     <l>Iar apa-nrumenind o clipă, cînd își reface-oglinda-n lună,</l>
                     <l>În loc de-o floare vede două cum tremurînd se împreună</l>
                     <l>Ca două guri care se cată de mult să-și dea o sărutare.</l>
                  </lg>
                  <lg>
                     <l>Vedenii lunecă sub ramuri ca-n nopțile de Sînziene,</l>
                     <l>Cînd crinii albi pornesc pe drumuri feriți de orișice ispită,</l>
                     <l>Iar eu, pășindu-le pe urmă, trec ca o umbră fericită</l>
                     <l>Ce-ar rătăci pierdută-n tihna Cîmpiilor Elizeene.</l>
                  </lg>
                  <lg>
                     <l>În slavă brațele-amîndouă le-nalți atunci, și-n noaptea clară</l>
                     <l>Îngenunchind, sărut pămîntul și-i mulțumesc, simțind în mine</l>
                     <l>Nădejdea tinereții mele, nădejdea clipelor senine</l>
                     <l>Cum iar se-aprinde și scînteie ca un an nou într-o comoară.</l>
                  </lg>
               </div>
               <div type="div3">
                  <head>Amintire</head>
                  <subtitle>Publicată în <hi rend="italic">Sămănătorul</hi>, 17 nov. 1902</subtitle>
                  <lg>
                     <l>...Dar printre-atîtea nopți uitate în viața mea, țin minte-o noapte</l>
                     <l>Căci sunt, se vede,-anume clipe pe care sufletul le-nsamnă...</l>
                     <l>Și se făcea ca astăzi parcă pe vremea pîrgului de toamnă,</l>
                     <l>Cînd te urmează pretutindeni un miros vag de fructe coapte.</l>
                  </lg>
                  <lg>
                     <l>Pomătu-ntreg dormea de somnul acelor miluiți de mană.</l>
                     <l>Iar sus pe ramuri, albe-neguri dormeau grămezi de somn învinse.</l>
                     <l>Ca niște pasări uriașe ce dorm cu aripele-ntinse,</l>
                     <l>Stînd gata ca să-și ieie zborul la cea dintîi șoaptă dușmană.</l>
                  </lg>
                  <lg>
                     <l>La adăpostul lor noi singuri, ca-n vremea nopților albastre,</l>
                     <l>Venisem duși unul spre altul de un prisos bogat de viață,</l>
                     <l>Dar gura mea de foc în umbră a-ntîmpinat gură de gheață,</l>
                     <l>Și ale noastre vorbe parcă nu mai erau vorbele noastre.</l>
                  </lg>
                  <lg>
                     <l>Atunci un rod din nalt de ramuri, rupt ca de-o mînă nevăzută,</l>
                     <l>S-a prăvălit vuind cu zgomot, ș-a negurilor albe cete,</l>
                     <l>Din somn trezite deodată, ca niște păsări speriete</l>
                     <l>Întins-au albele lor aripi și s-au pierdut în noaptea mută.</l>
                  </lg>
               </div>
               <div type="div3">
                  <head>În furtună </head>
                  <lg>
                     <l>Sînt seri cînd murmurul furtunei e-așa de blînd, încît ai spune</l>
                     <l>Că s-a ascuns în umbr-un înger și povestește o baladă.</l>
                     <l>Pe-astfel de seri, fără de voie, pe mînă fruntea-mi las să cadă,</l>
                     <l>Și nu știu pentru ce atuncea aș vrea să-ngîn o rugăciune.</l>
                  </lg>
                  <lg>
                     <l>Aș vrea, dar nu mai sunt în stare s-adun pioasele cuvinte,</l>
                     <l>Și-atunci visez învins de jale, în timp ce vîntul aiurează</l>
                     <l>La cei ce mi-au lăsat să moară divina candelă de pază,</l>
                     <l>De stau acum prin întunerec să lupt cu-aducerile-aminte.</l>
                  </lg>
                  <lg>
                     <l>Ardea cu toate-aceste pururi în liniștea odăiei mele,</l>
                     <l>Și eu dormeam sub ea în tihnă și de nimic nu mi-era teamă,</l>
                     <l>Dar mi-au lăsat-o să se stingă, căci nimeni n-a băgat de seamă</l>
                     <l>Cît întunerec stă la pîndă la agonia unei stele.</l>
                  </lg>
                  <lg>
                     <l>Și de atunci în mine umbra a prins în tihnă să s-adune,</l>
                     <l>M-a revărsat, și-arare totuși, în noaptea deznădejdei mele,</l>
                     <l>Presimt că e lumină încă după-ale umbrelor perdele,</l>
                     <l>Și-atuncea sufletul mi-aș vinde să pot să-ngîn o rugăciune.</l>
                  </lg>
               </div>
               <div type="div3">
                  <head>Șipotul</head>
                  <subtitle>Publicată în <hi rend="italic">Făt-Frumos</hi>, 15 octombrie 1904</subtitle>
                  <lg>
                     <l>Cînta voios sub crengi un șipot, cînta din zori și pînă-n sară.</l>
                     <l>Dar a venit un vînt de gheață, și pe cleștarul apei sale, </l>
                     <l>Și-a-ntins înțurțurata-i gură ca un voinic trudit de cale,</l>
                     <l>Și-apoi s-a dus din nou în lume sunînd din vesela-i fanfară.</l>
                  </lg>
                  <lg>
                     <l>S-a dus, și-n urma lui deodată s-a-ntins o pace-atît de-adîncă</l>
                     <l>Încît, învinsă ca de spaimă, te-ai dat de șipot mai aproape,</l>
                     <l>Și-ai vrut cu focul gurei tale să-nvii șivoiul moartei ape,</l>
                     <l>Să-i împrumuți o clipă viață, din viața ta, să cînte încă.</l>
                  </lg>
                  <lg>
                     <l>Dar cîntul, înghețat de crivăț, n-a ascultat de-a ta chemare,</l>
                     <l>Și tu, surprinsă, cu sfială, ți-ai coperit frumoasa gură,</l>
                     <l>Și-ai stat nedumerită parcă, nevrînd să crezi că in natură</l>
                     <l>Îți poate sta ceva-mpotrivă, cînd i-așa dulce-o sărutare.</l>
                     <l> </l>
                     <l>Și-atunci, abia atunci, prin minte ți-a dat că jertfa ta-i pierdută</l>
                     <l>Și că-n voiosul glas de apă cînta ca-ntr-un rapsod o viață...</l>
                     <l>Ascultă glasul care cîntă atît de dulce pîn' nu-ngheață,</l>
                     <l>Căci moartea trece pretutindeni și moartea e de-a pururi mută !</l>
                  </lg>
               </div>
               <div type="div3">
                  <head>Schimb de vești </head>
                  <subtitle>Publicată în <hi rend="italic">Luceafărul</hi>, 1 decembrie 1904</subtitle>
                  <lg>
                     <l>Sosește vîntul peste ziduri, sătul de flori de cîmp, să vadă</l>
                     <l>Ce fac stăpînele grădinei, și-n urma lui, sclipind în soare,</l>
                     <l>Un zbor de foi de pretutindeni a prins încet-încet să cadă:</l>
                     <l>Ca niște vești trimise-n taină de pe la frați și surioare.</l>
                  </lg>
                  <lg>
                     <l>Se mișcă aerul, și iată întîi și-ntîi că de departe</l>
                     <l>Vin două foi de viorele, vin ca să spuie amîndouă,</l>
                     <l>Cît timp au pus și cîtă grijă, călătorind pe drum de moarte,</l>
                     <l>Ca să le-aducă-n amintire din vatra lor un strop de rouă.</l>
                  </lg>
                  <lg>
                     <l>Dar cade-abia albastra veste și-n limpezimi acum s-alungă</l>
                     <l>Un fulg de-omăt, zorit din urmă de-aripa unei rîndunele.</l>
                     <l>Se-ntrece pasărea cu fulgul din două care-ntîi s-ajungă</l>
                     <l>Să spuie că de-acum pe lume trec lăcrămioarele și ele.</l>
                  </lg>
                  <lg>
                     <l>Și-abia se lasă fulgul dulce, și-n loc de-un fulg mii de petale</l>
                     <l>Zburînd spre trandafiri îi cheamă, să vie toți făr' de zăbavă,</l>
                     <l>De vor să treacă sub ghirlande și pe sub arcuri triumfale,</l>
                     <l>Acum cît sînt în floare rugul și măcieșii de dumbravă.</l>
                     <l> </l>
                     <l>Și vin pe urma lor grămadă, vin fel-de-fel nenumărate...</l>
                     <l>Tot cîmpul cu chilimuri scumpe, risipa-ntreag-a tinereții,</l>
                     <l>G primăvară toată vine în curcubeie fărâmate</l>
                     <l>Să spuie-nfrîngerile morții și biruințele vieții.</l>
                  </lg>
                  <lg>
                     <l>Iar florile uimite-atuncea, de-atîta dor încet se-nclină,</l>
                     <l>Și la un semn ce-l face crinul, ca printr-un farmec, fiecare</l>
                     <l>Își scutură pe vînt o foaie — și vîntul pleacă din grădină,</l>
                     <l>Cum a venit, plin de murmururi și de solii mirositoare.</l>
                  </lg>
               </div>
               <div type="div3">
                  <head>Fantazie</head>
                  <subtitle>Publicată în <hi rend="italic">Literatura și arta română</hi>, octombrie-noiembrie-decembrie 1903</subtitle>
                  <lg>
                     <l>La Elseneur e pace de mult și nu s-aude</l>
                     <l>Decît un joc de apă cum liniștea o taie.</l>
                     <l>În parcul vechi sub ramuri aleele sînt ude,</l>
                     <l>Și aerul e dulce și clar, ca după ploaie.</l>
                  </lg>
                  <lg>
                     <l>Un miros trist de roze, ce mor pe crengi uitate,</l>
                     <l>Pătrunde pretutindeni parc-ar voi să spuie</l>
                     <l>Că se petrece-o taină în vechile palate,</l>
                     <l>Dar taina ce-o păstrează n-o spune nimănuie.</l>
                  </lg>
                  <lg>
                     <l>Chemat de-a ior mireasmă, Hamlet în neagra-i mantă</l>
                     <l>Coboară între ele, vrînd una să-și culeagă</l>
                     <l>— Ce albă și frumoasă e blonda lui amantă — </l>
                     <l>Și brațul lui tresare, simțind cît-îi de dragă.</l>
                  </lg>
                  <lg>
                     <l>O roză, ah, o roză cit de ușor se frînge.</l>
                     <l>Dar cînd să frîngă roza, învoaltele-i petale,</l>
                     <l>Lucind o clipă-n umbră ca niște stropi de sînge,</l>
                     <l>Căzură deodată pe mîinile lui pale.</l>
                     <l> </l>
                     <l>Și tot mai mari, mai dese, porniră ca să cadă...</l>
                     <l>Dar el fugea, și-n goană, cu poala lungei mante</l>
                     <l>Și-adăpostea de sînge strălucitoarea spadă,</l>
                     <l>Gîndind ce-o să răspundă nebunei lui amante ?</l>
                  </lg>
               </div>
               <div type="div3">
                  <head>Tovarășilor mei</head>
                  <subtitle>Publicată în <hi rend="italic">Literatura și arta română</hi>, 25 septembrie 1899 (sub titlul <hi rend="italic">În grădină</hi>).</subtitle>
                  <lg>
                     <l>Atîtea flori și nu sînt două să-mbrace la un fel vestminte...</l>
                     <l>Cîți ochi frumoși nu-și pierd vederea în horbotă de-odăjdii sfinte,</l>
                     <l>Și cîtă purpură și aur pentr-o hlamidă-mpărătească,</l>
                     <l>Cînd de ajuns e pentru ele ca soarele să strălucească.</l>
                  </lg>
                  <lg>
                     <l>Atîtea flori — dar azi, pe cine îl mai oprește-n drum o floare ?</l>
                     <l>Făr' de ghirlănzi de roze-odată, nu era zi de sărbătoare,</l>
                     <l>Și-un zid încununat de-acante, de crengi de dafini și liane,</l>
                     <l>Spunea la trecători splendoarea și faima unei curtezane.</l>
                  </lg>
                  <lg>
                     <l>Flori — pretutindeni flori, podoaba cea mai iubită de lumină,</l>
                     <l>Un fir de romăniță rîde atît de dulce pe-o ruină:</l>
                     <l>Căci toate au un grai pe lume și florile îl au și ele...</l>
                     <l>Ce ochi nu se-ntrista alt'dată de jalea unei asfodele ?</l>
                  </lg>
                  <lg>
                     <l>Și care gură poate face mărturisiri de-amor mai bine ?</l>
                     <l>Leandru a trecut o mare ca să ajungă pîn' la tine,</l>
                     <l>O, Hero, vergină duioasă, și toate-aceste pentr-o floare...</l>
                     <l>Ferice-i cine poate strînge mănunchiul de nemuritoare !</l>
                     <l> </l>
                     <l>Plecați pe fața lor blajină, călind o formă ideală,</l>
                     <l>Cîți n-au trecut pe-aceeași poartă, dar s-au întors cu fața pală</l>
                     <l>Și cu privirile pierdute, zvîrlind cu gestul Ofeliei</l>
                     <l>Comoara florilor culese în cîmpul trist al nebuniei...</l>
                  </lg>
                  <lg>
                     <l>Dar cine poate, învestminte-și gîndirile-n odăjdii sfinte,</l>
                     <l>Ca florile de felurite să-i fie-a graiului vestminte,</l>
                     <l>Ș-adorm-apoi — căci mor imperii și cad cununele de aur:</l>
                     <l>Eterne-n lumea asta-s numai cununele de foi de laur.</l>
                  </lg>
               </div>
            </div>
         </div>
         <div type="div1">
            <head>Fantazii</head>
            <subtitle>1909</subtitle>
            <div type="div2">
               <div type="div3">
                  <head>Imn</head>
                  <subtitle>Publicată în <hi rend="italic">Sămănătorul</hi>, 23 dec. 1907</subtitle>
                  <lg>
                     <l>Împărecheri ciudate de slove...o, cuvinte!</l>
                     <l>Ce farmec se deșteaptă cînd vă rostește gura...</l>
                     <l>De n-ați fi fost voi oare, atunci cu ce veșminte</l>
                     <l>S-ar fi-mbrăcat pe lume și dragostea și ura?</l>
                  </lg>
                  <lg>
                     <l>Ce-ar fi făcut un suflet cu tot ce-adună-ntr-însul,</l>
                     <l>Și oare brațul volnic, și buza ce sărută,</l>
                     <l>Și ochii, luminoșii, ce au cu dînșii plînsul,</l>
                     <l>Ar fi putut să spuie ce tace-o gură mută?</l>
                  </lg>
                  <lg>
                     <l>Cuvinte, juvaere...voi singurele-amante</l>
                     <l>Ce mi-ați păstrat credință, din ce adînci nevoi</l>
                     <l>Ați răsărit, ca-n urmă, ca niște diamante,</l>
                     <l>Din val în val s-ajungeți curate pîn la noi?</l>
                  </lg>
                  <lg>
                     <l>Subt bolta cărei peșteri ați răsunat voi oare,</l>
                     <l>Ca după vremuri strînse, vers după vers, cu greu,</l>
                     <l>În ganga unei strofe pe veci nemuritoare,</l>
                     <l>Să răsunați prin gura și harfa lui Orfeu?</l>
                  </lg>
                  <lg>
                     <l>Cuvinte, juvaere, ecouri depărtate</l>
                     <l>Al altor suferințe și bucurii - cuvinte,</l>
                     <l>Cu voi trăiesc trecutul și clipa care bate,</l>
                     <l>Și viața care-ncepe dincolo de morminte.</l>
                  </lg>
               </div>
               <div type="div3">
                  <head>Ceasurile</head>
                  <subtitle>Publicată în <hi rend="italic">Sămănătorul</hi>, 8 ian. 1906</subtitle>
                  <lg>
                     <l>În orașul unde-am stat</l>
                     <l>Ani li ani, cînd crește</l>
                     <l>Liniștea pe înserat,</l>
                     <l>Turn cu turn vorbește.</l>
                  </lg>
                  <lg>
                     <l>Turn cu turn socoate rar,</l>
                     <l>Vieței numărate:</l>
                     <l>Clipele ce se-ntorc iar</l>
                     <l>În eternitate.</l>
                  </lg>
                  <lg>
                     <l>Bate-ntîi un ceas sfios</l>
                     <l>Cine știe unde,</l>
                     <l>Și-n târziu auzi din jos</l>
                     <l>Altul cum răspunde.</l>
                  </lg>
                  <lg>
                     <l>Cîntă liniștea, și-acum</l>
                     <l>Altele rămase,</l>
                     <l>Se-ntîlnesc grăbite-n drum,</l>
                     <l>Și cad peste case.</l>
                  </lg>
                  <lg>
                     <l>Cad, și-apoi răsună iar</l>
                     <l>Supt bolți așa clare;</l>
                     <l>Parc-arunci într-un pahar</l>
                     <l>Cu mărgăritare.</l>
                  </lg>
                  <lg>
                     <l>Cad, și-apoi, scăpînd din nou,</l>
                     <l>Pînă se distramă,</l>
                     <l>În zadar cîte-un ecou</l>
                     <l>Cînd și cînd mai cheamă.</l>
                  </lg>
                  <lg>
                     <l>Vin apoi la geamul meu,</l>
                     <l>Și cu note pline</l>
                     <l>Bat, pîn'în tîrziu mereu,</l>
                     <l>Să le-aud de bine.</l>
                  </lg>
                  <lg>
                     <l>Să le-aud, să socotesc</l>
                     <l>Cînd bat noaptea-ntreagă,</l>
                     <l>Cîtă vreme prăpădesc</l>
                     <l>De cînd îmi ești dragă !</l>
                  </lg>
               </div>
               <div type="div3">
                  <head>Moartea narcisului </head>
                  <subtitle>Publicată în <hi rend="italic">Sămănătorul</hi>, 5 februarie 1906</subtitle>
                  <div type="div4">
                     <head>
                        <anchor xml:id="id_I"/>I</head>
                     <lg>
                        <l>Trăiește încă floarea frumoasă de ieri sară,</l>
                        <l>Surîde lîngă mine, pe-o margine de cupă;</l>
                        <l>Căci eu îi port de grijă cu drag, ca să nu moară,</l>
                        <l>În amintirea mînii ce s-a întins s-o rupă.</l>
                     </lg>
                     <lg>
                        <l>Trăiește încă floarea, dar inima mea bate,</l>
                        <l>Văzînd-o cum pălește din ce în ce mai tare.</l>
                        <l>Sunt alte flori desigur mai mîndre și bogate;</l>
                        <l>Dar numai eu știu taina Narcisului ce moare.</l>
                     </lg>
                     <lg>
                        <l>Trăiește floarea încă, dar mîne-ncet va plînge</l>
                        <l>Alăturea de cupă, petală cu petală,</l>
                        <l>Și flacăra ce arde în mine se va stinge,</l>
                        <l>Ca focul care-l uită pe vatră o vestală...</l>
                     </lg>
                  </div>
                  <div type="div4">
                     <head>
                        <anchor xml:id="id_II"/>II</head>
                     <lg>
                        <l>Mă urmărește floarea într-una, și mi-i teamă,</l>
                        <l>Iar inima-mi se strînge de-o grijă nențeleasă;</l>
                        <l>Mă urmărește-ntr-una, și pare că mă cheamă,</l>
                        <l>Ca o ființă scumpă ce sufere, acasă.</l>
                        <l> </l>
                        <l>Mă dojenește dulce, și lung mi-aține drumul,</l>
                        <l>Trimite după mine neliniștita floare :</l>
                        <l>Sfioasă își trimite pe urma mea parfumul,</l>
                        <l>Ș-atunci mă-ntorn acasă învins ca de-o mustrare.</l>
                     </lg>
                     <lg>
                        <l>Învins mă-ntorn acasă, și singur rîd, — dar cine</l>
                        <l>Nu s-ar întoarce oare cu inima-ngrijată,</l>
                        <l>În apa unei cupe dac-ar avea ca mine,</l>
                        <l>O floare dăruită de-o mînă adorată ?</l>
                     </lg>
                  </div>
                  <div type="div4">
                     <head>
                        <anchor xml:id="id_III"/>III</head>
                     <lg>
                        <l>S-a ofilit Narcisul, și-s trist de-o zi întreagă...</l>
                        <l>Era ceva din tine în floarea asta dragă ;</l>
                        <l>Era ceva desigur, căci altfel n-aș pricepe,</l>
                        <l>De ce mă simt mai singur acum cînd noaptea-ncepe,</l>
                        <l>Și n-o mai văd în umbră, luptînd stăruitoare</l>
                        <l>S-adune strălucirea luminii care moare.</l>
                        <l>Avea ceva desigur din fața ta curată,</l>
                        <l>Din toată gingășia ta candidă de fată,</l>
                        <l>Din tot ce strălucește și-aduce bucurie !</l>
                        <l>O ! tu, care mi-ai dat-o s-o am tovărășie,</l>
                        <l>De-ai pus un gînd într-însa, din clipa asta sfîntă,</l>
                        <l>În amintirea tristă a celui care-o cîntă,</l>
                        <l>Tu apără-l de lume, de moarte și uitare,</l>
                        <l>Și cugetă la răul ce-l poate face-o floare.</l>
                     </lg>
                  </div>
                  <div type="div4">
                     <head>
                        <anchor xml:id="id_IV"/>IV</head>
                     <lg>
                        <l>În liniștea odăii s-a stins încet-încet...</l>
                        <l>Nu și-a fărmat viața petală cu petală,</l>
                        <l>Ci a murit cu fața din ce în ce mai pală,</l>
                        <l>Ca un bolnav ce-ngroapă cu dînsul un secret.</l>
                     </lg>
                     <lg>
                        <l>Așa s-a stins în taină, și nimeni n-a știut,</l>
                        <l>Căci în minuta asta de grea melancolie,</l>
                        <l>Eu singur stam de față la muta-i agonie,</l>
                        <l>Și singur mi-am dat seama atunci ce s-a pierdut.</l>
                        <l> </l>
                        <l>Iar cînd a fost ca toate aceste să le scriu,</l>
                        <l>Asemeni unui suflet de moarte dezlegat,</l>
                        <l>Un blînd parfum în aer ușor s-a strecurat,</l>
                        <l>Și a rămas în casă plutind pîn-în tîrziu.</l>
                     </lg>
                  </div>
                  <div type="div4">
                     <head>
                        <anchor xml:id="id_V"/>V</head>
                     <lg>
                        <l>Și totuși te văd încă, năluca mea, ș-acuma...</l>
                        <l>Se-nalț-un braț în aer, și iat-o că apare:</l>
                        <l>Într-un veșmînt ce-o-nfașă ca un potir de floare,</l>
                        <l>Purtînd în mîna dreaptă Narcisul alb ca spuma.</l>
                     </lg>
                     <lg>
                        <l>Mlădie apoi brațul, ș-asupra mea se-nclină,</l>
                        <l>Ca un vlăstar ce-l pleacă un vînt de primăvară,</l>
                        <l>Și o mireasmă dulce deodată mă-mpresoară,</l>
                        <l>De parc-ar fi deschisă fereastra spre grădină.</l>
                     </lg>
                     <lg>
                        <l>Și-acum mînile-i pale le simt de mine-aproape...</l>
                        <l>— Ah ! pale mîni, tot răul vă fie-ntors în bine — </l>
                        <l>Ce duh își poartă lampa arareori în mine</l>
                        <l>De pot vedea ca noaptea cînd fulgeră pe ape ?</l>
                     </lg>
                     <lg>
                        <l>E magul amintirii cu lampa lui albastră</l>
                        <l>Ce s-a trezit și scrie în vechea lui scriptură,</l>
                        <l>Din tot ce e acuma, și toate cîte fură,</l>
                        <l>O jalnică poveste, ce samănă cu-a noastră.</l>
                     </lg>
                  </div>
               </div>
               <div type="div3">
                  <head>Umbre</head>
                  <subtitle>Publicată în <hi rend="italic">Sămănătorul</hi>, 12 nov. 1906</subtitle>
                  <lg>
                     <l>Ce stranii lucruri dorm în suflet și cum nu uită el nimică</l>
                     <l>Din cîte le închizi într-însul, ca într-o urnă funerară;</l>
                     <l>E iarnă azi și, fără voie, eu văd o zi de primăvară;</l>
                     <l>Și mă simt iarăși lîngă tine, pierduta, dulcea mea amică...</l>
                  </lg>
                  <lg>
                     <l>În casa toată urcă pacea unei vieți întemeiate.</l>
                     <l>Și la un ceas, un ram apare pe zidul alb, deasupra noastră,</l>
                     <l>Și nu-i un ram cu adevărul, ci numai umbra lui albastră,</l>
                     <l>Pe care-o mînă nevăzută îl leagănă-n mișcări ritmate.</l>
                  </lg>
                  <lg>
                     <l>Și-acuma preajma-ncepe-un cîntec, și-ncet pe ramura-nclinată</l>
                     <l>Vîslind cu aripile-n cruce, se lasă două păsărele,</l>
                     <l>Și nu știu gura lor de umbră ce-au pus atuncea dragei mele,</l>
                     <l>Dar știu că clipa asta dulce n-am mai uitat-o niciodată...</l>
                  </lg>
                  <lg>
                     <l>La depărtări și pretutindeni, se face iarăși primăvară,</l>
                     <l>Și dulcea fantasmagorie a umbrelor ce-au fost s-așază</l>
                     <l>Pe zidul alb, ca și atuncea, în liniștitul ceas de-amează,</l>
                     <l>În care ne-am iubit o clipă supt ramura imaginară.</l>
                  </lg>
               </div>
               <div type="div3">
                  <head>Nocturnă</head>
                  <subtitle>Publicată în <hi rend="italic">Sămănătorul</hi>, 7 ian. 1907</subtitle>
                  <lg>
                     <l>Nu bate-n țerm, nu cîntă, nu murmură, nu cheamă</l>
                     <l>Cu răzimîndu-și tainic supt cap imensa-i liră,</l>
                     <l>A adormit și-acuma încet-încet respiră;</l>
                     <l>Iar eu, cu pași de umbră, pășesc pe țărm cu teamă.</l>
                  </lg>
                  <lg>
                     <l>Pășesc încet ca noaptea în casa dragei mele,</l>
                     <l>Și-atunci, ca rușinată, frumoasa uriașă</l>
                     <l>La piept își strînge-n falduri bogata ei cămașă</l>
                     <l>Și trupul și-l ascunde supt spuma-i de dantele.</l>
                  </lg>
                  <lg>
                     <l>Se limpezește-n urmă, în păr cercînd să-și prindă</l>
                     <l>Din negrele-i adîncuri podoaba ei de mîne,</l>
                     <l>Și-apoi, gătită astfel, de noapte-așa rămîne,</l>
                     <l>Iar luna se coboară pe cer ca o oglindă.</l>
                  </lg>
               </div>
               <div type="div3">
                  <head>Nemulțumitul</head>
                  <subtitle>Publicată în <hi rend="italic">Sămănătorul</hi>, 2 martie 1908</subtitle>
                  <lg>
                     <l>Venea-nflorit de alge, de foi, și scoici barbare,</l>
                     <l>Vuind urca pe dune enormul ocean;</l>
                     <l>Venea ca un logodnic zvîrlind mărgăritare</l>
                     <l>Și ramuri rupte-n treacăt din codrii de mărgean.</l>
                  </lg>
                  <lg>
                     <l>Cu pletele zburlite sălta pe estacade,</l>
                     <l>Își anina în pripă splendidele-i dantele,</l>
                     <l>Și iar le lua ca-n urmă mai albe, în cascade,</l>
                     <l>Să le resfire-n soare supt geamurile mele.</l>
                  </lg>
                  <lg>
                     <l>Pierea apoi prin peșteri, și-acolo, ca avarii,</l>
                     <l>Ce-și vîntură într-una grămezile de aur,</l>
                     <l>Rostogolea pietrișul adus de milenarii,</l>
                     <l>Făcîndu-și socoteala imensului tezaur.</l>
                  </lg>
                  <lg>
                     <l>Se înălța pe urmă și iar venea aproape</l>
                     <l>Să-mi plîngă subt fereastră — o, jalnic Ocean !</l>
                     <l>Ce-ți mai lipsește oare cînd ai atîtea ape,</l>
                     <l>Și-n ele-atîtea perle și aur și mărgean?</l>
                  </lg>
               </div>
               <div type="div3">
                  <head>În port </head>
                  <subtitle>Publicată în <hi rend="italic">Sămănătorul</hi> 1 iulie 1907</subtitle>
                  <lg>
                     <l>E cald, și vîntul bate acuma de la sud.</l>
                     <l>De pretutindeni glasuri grăbite se aud,</l>
                     <l>Cum urcă și se cheamă, pe cheiul alb de soare;</l>
                     <l>În scăpărări de geamuri, și-alămuri lucitoare,</l>
                     <l>Duc trenurile-aiurea prisosul țărei noastre...</l>
                     <l>În zare ceru-i una cu apele albastre,</l>
                     <l>Iar portul tot e galben de aurul luminii,</l>
                     <l>Două clipite nu vezi pe cer aceleași linii;</l>
                     <l>Pornește-un vas acuma mișcându-și tricolorul,</l>
                     <l>Și-abia de-și întregește priveliștea decorul,</l>
                     <l>Și-ncepe o batistă un semn de cale bună,</l>
                     <l>Un steag turcesc înscrie pe cer o semilună</l>
                     <l>Și peste tot mișcarea cobolzilor pe schele;</l>
                     <l>Se-nalță mîni trudite spre cer, cu sarcini grele,</l>
                     <l>Grăbesc pe punți, și-n urma acestor pale,</l>
                     <l>Un lung miros de smoală, de flori, de portocale,</l>
                     <l>De țări de mult văzute ca-n vis odinioară,</l>
                     <l>Se-mprăștie-n tot portul și stau pîn’ în de seară</l>
                     <l>Cînd farul își aprinde lumina subt pleoape,</l>
                     <l>Și pare-n întuneric un Crist umblînd pe ape...</l>
                  </lg>
               </div>
               <div type="div3">
                  <head>Visul sepiei</head>
                  <subtitle>Publicată în <hi rend="italic">Sămănătorul</hi>, 22 iul. 1907</subtitle>
                  <lg>
                     <l>Sunt singură, și casa o am pe-un vîrf de stîncă</l>
                     <l>Și ca să-mi uit urîtul visez lîngă ferestre...</l>
                     <l>Ce mici și ce sărace-s splendorile terestre</l>
                     <l>Pe lîng-acele-ascunse în marea mea adîncă.</l>
                  </lg>
                  <lg>
                     <l>Semiramida însăși, de-ar fi putut să știe</l>
                     <l>Ce mîndră e o lume de alge plutitoare,</l>
                     <l>Și-ar fi sădit desigur grădinile în mare,</l>
                     <l>Și-ar fi uitat că-i Doamnă pe-o vastă-mpărăție.</l>
                  </lg>
                  <lg>
                     <l>I-ar fi părut cunună de vicleim, cununa</l>
                     <l>Purtată-n naltul frunții, și c-un surîs pe buze</l>
                     <l>Ar fi zvîrlit-o-n valuri, ca să-și aleagă una</l>
                     <l>Urzită-n curcubeie de mîndrele meduze.</l>
                  </lg>
                  <lg>
                     <l>Balene monstruoase s-ar fi-nvoit să vină,</l>
                     <l>S-o ieie și s-o plimbe, cînd noaptea stă să-nceapă,</l>
                     <l>S-o plimbe, și să-și joace coloanele de apă,</l>
                     <l>S-arate-n aer calea urmată de regină.</l>
                  </lg>
                  <lg>
                     <l>Și-ar fi păzit-o crabii cu-armurele lor lucii</l>
                     <l>Și stelele de mare, și mii de lampioane</l>
                     <l>Ar fi aprins pe ape și-n aer noctilucii,</l>
                     <l>Ca-n timpul unei mîndre serbări venețiane.</l>
                  </lg>
                  <lg>
                     <l>Iar eu aș fi urmat-o în calea-i triumfală,</l>
                     <l>Și-n loc să stau ca astăzi visînd lîngă ferestre,</l>
                     <l>Ca să rămîie pildă micimilor terestre,</l>
                     <l>I-aș fi-nsemnat splendoarea c-o dungă de cerneală.</l>
                  </lg>
               </div>
               <div type="div3">
                  <head>Reverie</head>
                  <subtitle>Publicată în <hi rend="italic">Sămănătorul</hi>, 29 ianuarie 1906</subtitle>
                  <lg>
                     <l>Cîntai un cîntec straniu din țările de nord,</l>
                     <l>O melodie blînda și limpede ca gheața;</l>
                     <l>Și eu visam pe gînduri ce dulce-ar fi fost viața</l>
                     <l>Să am cu tine-o casă pe-o margine de fiord.</l>
                  </lg>
                  <lg>
                     <l>Ca marmura curată, de sus și pînă jos</l>
                     <l>Să fie albă toată, și-n ape să se vadă,</l>
                     <l>Stătînd misterioasă subt gluga de zăpadă</l>
                     <l>Cum stă pe-un vîrf de stîncă un cuib de albatros.</l>
                  </lg>
                  <lg>
                     <l>S-o-mprejmuie tăcerea eternă de la poli,</l>
                     <l>Să pară-ncremenite de veacuri toate cele</l>
                     <l>Subt mantii somptuoase de albe catifele,</l>
                     <l>Și noi să fim ai vieții cei de pe urmă soli.</l>
                  </lg>
                  <lg>
                     <l>Să dea ocol cu spaimă corăbiile mari,</l>
                     <l>Și-n locul lor, solemne pe calmul apei noastre,</l>
                     <l>Ghețarii să-și pornească escadrele albastre,</l>
                     <l>Plutind fără de steaguri și fără marinari.</l>
                  </lg>
                  <lg>
                     <l>Iar soarele fantastic să creasc-atunci și el,</l>
                     <l>Nu-n zări, ci pretutindeni, ș-odată în tot locul</l>
                     <l>Să rumenească cerul, și-n urmă roș ca focul,</l>
                     <l>Să stea deasupra noastră, rotind ca un inel.</l>
                     <l> </l>
                     <l>Așa visam, dar toate cu ultimul acord</l>
                     <l>Au reintrat în noapte, dar nu ți-am spus nimică,</l>
                     <l>Și-am sărutat cucernic mînuța asta mică...</l>
                     <l>Ce-a năruit o casă pe-o margine de fiord.</l>
                  </lg>
               </div>
               <div type="div3">
                  <head>Scrisoare</head>
                  <subtitle>Publicată în <hi rend="italic">Sămănătorul</hi>, 18 feb. 1907 (semnată Ion Fulga)</subtitle>
                  <lg>
                     <l>Îți scriu, să știi că toate-s așa ca la plecare,</l>
                     <l>Că n-an clintit un lucru de două săptămîni, —</l>
                     <l>Pe masă o mănușă, zvîrlită la-ntîmplare,</l>
                     <l>Păstrează încă forma frumoasei tale mîni.</l>
                  </lg>
                  <lg>
                     <l>Și iată evantaiul și mica ta oglindă,</l>
                     <l>— Oglinda, cea mai bună prieten-a femeiei,</l>
                     <l>Ea cere poate-atîtea secrete să surprindă</l>
                     <l>Cînd ușile-s supt paza neîndurat-a cheiei. —</l>
                  </lg>
                  <lg>
                     <l>Și-afară de aceste, e-un miros blînd de floare</l>
                     <l>Ce rătăcește, încă... sunt cei doi trandafiri,</l>
                     <l>Care-au murit pe-ncetul în apa din pahare,</l>
                     <l>Mărindu-mi întristarea cu două amintiri.</l>
                  </lg>
                  <lg>
                     <l>Așa e-n casa noastră, iar cel ce ți-le scrie</l>
                     <l>E-așa hursuz și jalnic, încît mă-ntreb de-s eu,</l>
                     <l>Sau am murit ș-acuma trăiesc iar, cine știe,</l>
                     <l>Și nu-s decît un paznic bătrîn într-un muzeu...</l>
                  </lg>
               </div>
               <div type="div3">
                  <head>Visul unui nibelung </head>
                  <subtitle>Publicată în <hi rend="italic">Sămănătorul</hi>, 28 oct. 1907</subtitle>
                  <lg>
                     <l>"Unheil haftet am Gold..."</l>
                  </lg>
                  <lg>
                     <l>Visez grămezile de aur</l>
                     <l>Păzite-n grota de sub Rin</l>
                     <l>De Fafner, groaznicul balaur,</l>
                     <l>Și ție, Wothan, mă închin.</l>
                  </lg>
                  <lg>
                     <l>Mă-ndeamnă dorul spre comoară,</l>
                     <l>Și vroi s-o am cu orice chip;</l>
                     <l>Mă mînă ca odinioară</l>
                     <l>Fatalitatea pe Oedip.</l>
                  </lg>
                  <lg>
                     <l>Arată-mi drumul spre tezaur.</l>
                     <l>Pe cele șapte coarde-a lirii</l>
                     <l>O ! Wothan, las-un pumn de aur</l>
                     <l>Să cadă-n cumpăna iubirii.</l>
                  </lg>
                  <lg>
                     <l>Dă-mi aurul care omoară</l>
                     <l>Că-s obosit de anii lungi,</l>
                     <l>De cînd rîvnesc după comoară</l>
                     <l>Ca-ntunecații Nibelungi.</l>
                  </lg>
               </div>
               <div type="div3">
                  <head>Paharul fermecat </head>
                  <subtitle>Publicată în <hi rend="italic">Sămănătorul</hi>, 11 nov. 1907</subtitle>
                  <lg>
                     <l>Visam privind în fundul paharului cu ceai</l>
                     <l>Și-n sticla străvezie, ca-ntr-o metempsichoză,</l>
                     <l>Eu m-am văzut pe gînduri ținînd în mînă-o roză,</l>
                     <l>Subt un portic de aur cu bolta de email.</l>
                  </lg>
                  <lg>
                     <l>Ca un turban albastru pe cerul roz de mai,</l>
                     <l>Pe-un cer mai roz ca roza care-o țineam în mînă,</l>
                     <l>Un domn se profilează, și-acum văd o fîntînă,</l>
                     <l>Spre care o caretă se-ndrumă cu alai...</l>
                  </lg>
                  <lg>
                     <l>În zgomote de-alămuri și tropote de cai</l>
                     <l>A stat acum, și iute descinde o cadînă,</l>
                     <l>Lumini multicolore s-aprind și-o albă mînă</l>
                     <l>Desprinde-un văl de purpur de pe-un obraz bălai.</l>
                  </lg>
                  <lg>
                     <l>Scînteie doi ochi negri... și roza mea de mai</l>
                     <l>Miroas-așa de tare cînd i-o arunc... „Stăpînă",</l>
                     <l>S-aude-un glas și iată că surugiul mînă</l>
                     <l>Și nu mai văd careta... O ! tu, cine erai?</l>
                  </lg>
                  <lg>
                     <l>Cine-ai fost tu...? răspunde, din ce metempsichoză,</l>
                     <l>Ai revenit spre mine în tropote de cai</l>
                     <l>Ca să dispari pe urmă cu roza mea de mai,</l>
                     <l>Cu cea mai de pe urmă și mai frumoasă roză?</l>
                  </lg>
               </div>
               <div type="div3">
                  <head>Metamorfoză</head>
                  <subtitle>Publicată în <hi rend="italic">Convorbiri literare</hi>, martie-aprilie-mai 1907</subtitle>
                  <lg>
                     <l>Vroind să uit, pe-o seară dulce lăsasem să m-adoarmă crinii...</l>
                     <l>Și se făcea că fără voie trăiam acum o viață nouă:</l>
                     <l>Eram și eu un crin ca dînșii, și-n dezmierdările luminii</l>
                     <l>Îmi întindeam voios potirul să prind o lacrimă de rouă.</l>
                  </lg>
                  <lg>
                     <l>Visînd, trăiam cu ei acuma, și-atît de alb eram subt lună,</l>
                     <l>Încît abia scriam o umbră, cînd m-alinta șagalnic vîntul,</l>
                     <l>Dar tihnă se făcuse-n mine și caldă inima și bună,</l>
                     <l>Că reveneam subt altă formă, să-mpodobesc și eu pămîntul.</l>
                  </lg>
                  <lg>
                     <l>Cînd făr' de veste-o mînă pală, mișcîndu-și umbra pe grămadă,</l>
                     <l>Ca subt imboldul unei forțe necunoscute și fatale,</l>
                     <l>S-a-ntins vrăjmașă să mă frîngă, — ș-acuma, alb ca o zăpadă,</l>
                     <l>Muream tihnit de-a doua oară în liniștea odăii tale.</l>
                  </lg>
                  <lg>
                     <l>Muream din nou, dar cînd trudită făcîndu-ți brațele cunună,</l>
                     <l>A fost s-adormi zîmbind la mine cu fața calmă între perne,</l>
                     <l>Eu ca o pulbere de aur m-am ridicat ușor subt lună</l>
                     <l>În căutarea altei forme desăvîrșite și eterne.</l>
                  </lg>
               </div>
               <div type="div3">
                  <head>Duminica</head>
                  <subtitle>Publicată în <hi rend="italic">Sămănătorul</hi> 17 iunie 1907</subtitle>
                  <lg>
                     <l>Cum te-așteptam odată Duminică Prea-Sfîntă</l>
                     <l>Și cît îmi pari acuma de tristă și pustie...</l>
                     <l>Salonu-i gol, și-n umbră doar samovarul cîntă</l>
                     <l>Asemeni unui popă ce-ngîn-o leturghie.</l>
                  </lg>
                  <lg>
                     <l>Era cu toate-aceste așa de multă lume,</l>
                     <l>Veneau tenori celebri, și doamne diletante,</l>
                     <l>Poeți sermani, și fete ce între două glume</l>
                     <l>S-extaziau mirate : „Ah ! ce frumos andante !"</l>
                  </lg>
                  <lg>
                     <l>Tindea amoru-n umbră șiretele lui curse,</l>
                     <l>Și cînd vorbeau de stele, de sori, de tot înaltul,</l>
                     <l>Eu mă plimbam cu gîndul în carul Marei Urse,</l>
                     <l>Doar voi găsi un astru nespeculat de-un altul.</l>
                  </lg>
                  <lg>
                     <l>Cuvinte fără noimă urcau, dar, orice vorbe</l>
                     <l>Din gura ta căzute, mi se păreau divine,</l>
                     <l>Puteau să cînte-n pace și harpe și teorbe,</l>
                     <l>Căci n-auzeam nimica, de te-ascultam pe tine.</l>
                  </lg>
                  <lg>
                     <l>Și-acum e gol salonul, e gol, și-n umbra casei</l>
                     <l>Stau vastele fotolii și lung prind să se mire :</l>
                     <l>Pe unde-o fi azi pasul micuț al prea frumoasei,</l>
                     <l>Ce tot venea statornic ca să-și găsească-un mire?</l>
                  </lg>
                  <lg>
                     <l>Oglinzile-și arată cu jale infinitul</l>
                     <l>Și nu mai vine nimeni... zadarnic stai la geamuri,</l>
                     <l>— „Ce-ai căutat în lume, o, tu ! mult liniștitul</l>
                     <l>Poet, credeai că-i lesne să scrii epitalamuri ?"</l>
                  </lg>
                  <lg>
                     <l>Ce-am căutat, v-aș spune, ce-am căutat eu — dară</l>
                     <l>Mi-e frică, căci în umbră, supremă ironie,</l>
                     <l>În neagra umbră, pianul cu dinții scoși afară</l>
                     <l>Rînjește ca un monstru ce-ar vrea să mă sfîșie.</l>
                  </lg>
               </div>
               <div type="div3">
                  <head>Călătorii</head>
                  <subtitle>Publicată în <hi rend="italic">Sămănătorul</hi>, 20 apr. 1907</subtitle>
                  <lg>
                     <l>Tăcere-i și mergem cu fața spre lună...</l>
                     <l>S-aud zurgălăii în noapte cum sună,</l>
                     <l>Merg spornic rotașii și-o clipă mă sperii,</l>
                     <l>Văzînd pe de lături cum fug prăștierii</l>
                     <l>De umbra lor însăși goniți în buiastru...</l>
                     <l>Pe-alocurea drumul se face albastru</l>
                     <l>Cînd scapă subt dealuri și luna s-ascunde,</l>
                     <l>Un miros de floare de cine știe unde</l>
                     <l>Ne-ajunge pe cale și-n urmă rămîne...</l>
                     <l>— „E-o vrajă trimeasă de-o fată, stăpîne,</l>
                     <l>E-o vrajă", îngînă zîmbind vezeteul,</l>
                     <l>Și murgii acum pășesc mai cu greul,</l>
                     <l>Și vorbele noastre, prietene bune,</l>
                     <l>Se fac tot mai rare, mai triste, de-ai spune</l>
                     <l>Că fieștecare din noi își dă seamă</l>
                     <l>Că-n urma trăsurei ceva se distramă,</l>
                     <l>Și-aceea nu-i drumul, ci-i biata viață;</l>
                     <l>Că dulcea mireasmă, prin noapte drumeață,</l>
                     <l>Nu-i miros de floare, nici vrajă, ci-i dorul</l>
                     <l>Ce-l ia pretutindeni cu el călătorul,</l>
                     <l>Oriunde s-ar duce și-ar vrea ca să scape,</l>
                     <l>Subt naltele ceruri pe vastele ape...</l>
                  </lg>
               </div>
               <div type="div3">
                  <head>Alesul</head>
                  <subtitle>Publicată în <hi rend="italic">Viața românească</hi>, februarie 1908.</subtitle>
                  <lg>
                     <l>S-a deșteptat prisaca din poiană</l>
                     <l>Subt uriașul clopot de azur,</l>
                     <l>Și sună tot cuprinsul dimprejur,</l>
                     <l>De-ai spune că o harfă-eoliană</l>
                     <l>E aninată undeva de-un ram...</l>
                  </lg>
                  <lg>
                     <l>De-ar fi să stai nesigur la răscruce,</l>
                     <l>Căci pretutindeni murmurul l-auzi,</l>
                     <l>Asemeni unui tainic călăuz,</l>
                     <l>Te cheamă, te îmbie și te duce,</l>
                     <l>Fără să vrei, al florilor parfum...</l>
                  </lg>
                  <lg>
                     <l>Poiana pare-o uriașă floare,</l>
                     <l>Ce schimbă curcubeie de culori,</l>
                     <l>Dar nu-i o floare, ci sunt mii de flori,</l>
                     <l>Din care ies scîntei rătăcitoare</l>
                     <l>Ce se aprind în aer și dispar.</l>
                  </lg>
                  <lg>
                     <l>Ca niște temple în miniatură</l>
                     <l>Ce ar serba un cult misterios,</l>
                     <l>În raiu-acesta-atîta de frumos</l>
                     <l>Lăsat anume parcă de natură,</l>
                     <l>Stau albii stupi subt streșinele lor.</l>
                     <l> </l>
                     <l>Neobosite-aleargă în lumină</l>
                     <l>Albinele zburînd din loc în loc,</l>
                     <l>Acum se-nclină-un fir de siminoc,</l>
                     <l>Acum se-nalță galben-o sulcină,</l>
                     <l>Și mursa-n aur se preschimbă-ncet.</l>
                  </lg>
                  <lg>
                     <l>Dar iată că pe-un urdiniș apare</l>
                     <l>Aleasa între-atîtea mii de vieți,</l>
                     <l>Și trîntorii amanți de soare beți</l>
                     <l>Simțind imperioasa ei chemare,</l>
                     <l>Tresar prelung din somnolența lor.</l>
                  </lg>
                  <lg>
                     <l>Din urdiniș zburînd ea scrie-o dungă,</l>
                     <l>Un fulger de beteală în senin,</l>
                     <l>Și cetele de miri cu freamăt vin,</l>
                     <l>Și-n urma ei se-nșiră și s-alungă,</l>
                     <l>Dar ea se-nalță-n slavă tot mai sus.</l>
                  </lg>
                  <lg>
                     <l>Mai sus se-nalță tot mai sus, și-n goană,</l>
                     <l>Se luptă mirii s-o ajungă-n zbor,</l>
                     <l>Dar ea-i un punct de aur mișcător,</l>
                     <l>Și-un punct e și prisaca din poiană,</l>
                     <l>O floare scuturată dintr-un ram.</l>
                  </lg>
                  <lg>
                     <l>Treptat se farmă ceata lor rărită,</l>
                     <l>S-abat din drum cei fără de puteri,</l>
                     <l>Și-n prăvălirea răpedei căderi,</l>
                     <l>Cu jind revăd scînteia urmărită</l>
                     <l>De unul singur din alaiu-ntreg.</l>
                  </lg>
                  <lg>
                     <l>Acela unul are pe regină,</l>
                     <l>Dar după clipa asta de amor</l>
                     <l>Ea se coboară domolită-n zbor,</l>
                     <l>Iar el recade-n marea de lumină</l>
                     <l>Subt uriașul clopot de azur.</l>
                  </lg>
               </div>
               <div type="div3">
                  <head>Cântec</head>
                  <subtitle>Publicată în <hi rend="italic">Sămănătorul</hi>, 17 dec. 1906</subtitle>
                  <lg>
                     <l>Garoafele din glastră, stând gata ca să moară,</l>
                     <l>Vorbesc de-o fată blondă cu fața diafană,</l>
                     <l>Vorbesc de-o prea frumoasă și mândră castelană</l>
                     <l>Ce le-a purtat de grijă o-ntreagă primăvară...</l>
                  </lg>
                  <lg>
                     <l>Vorbesc, și pun la cale garoafele din glastră:</l>
                     <l>– „Carminul să ni-l strângem, și-n pulbere măruntă,</l>
                     <l>Pe-obrajii ei să cernem ușor, în zi de nuntă,</l>
                     <l>Să nu mai fie alta cum e stăpâna noastră."</l>
                  </lg>
               </div>
               <div type="div3">
                  <head>Cum cântă marea</head>
                  <subtitle>Publicată în <hi rend="italic">Sămănătorul</hi>, 24 dec. 1906</subtitle>
                  <lg>
                     <l>În fiecare seară, de-un timp, stau cu mirare</l>
                     <l>Și-ascult ce straniu cântă tumultuoasa mare.</l>
                  </lg>
                  <lg>
                     <l>Atent îmi plec urechea, și-ascult notele-i grele,</l>
                     <l>Ascult, cătând pe-ncetul să mă deprind cu ele,</l>
                  </lg>
                  <lg>
                     <l>Să-mi lămuresc ce-o doare când spumegă de ură,</l>
                     <l>Ce vrea să spuie marea cu-nfricoșata-i gură.</l>
                  </lg>
                  <lg>
                     <l>Dar apele-i țin taina, schimbând a ei cântare,</l>
                     <l>Acum, parcă se joacă zvârlind mărgăritare,</l>
                  </lg>
                  <lg>
                     <l>Și-acum, ca supt imperiul unei porunci secrete,</l>
                     <l>Își părăsește jocul, și-n larmă de trompete</l>
                  </lg>
                  <lg>
                     <l>Își trâmbiță mânia, iar miile-i de crește</l>
                     <l>Le umflă în talazuri, în larguri dând de veste,</l>
                  </lg>
                  <lg>
                     <l>Că cineva ascultă și-nseamnă cu mirare</l>
                     <l>Ce poate să surprindă din larga ei cântare.</l>
                  </lg>
               </div>
               <div type="div3">
                  <head>Darul valurilor </head>
                  <subtitle>Publicată în <hi rend="italic">Sămănătorul</hi>, 4 feb. 1907</subtitle>
                  <lg>
                     <l>Azi am găsit pe dună un braț alb de statuie,</l>
                     <l>Un braț furat de valuri de cine știe unde...,</l>
                     <l>Al cui a fost odată, cine-ar putea să spuie,</l>
                     <l>Când a căzut în mare, cine-ar putea răspunde?</l>
                  </lg>
                  <lg>
                     <l>E-un braț alb de femeie, fărmat mai sus de umăr,</l>
                     <l>Și marmora-i atâta de clară și curată,</l>
                     <l>Încât nu-ți vine-a crede că ani fără de număr</l>
                     <l>S-au scurs de când stă astfel în valuri îngropată.</l>
                  </lg>
                  <lg>
                     <l>Și mâna, mâna-i fină, sculptată cu iubire,</l>
                     <l>De-ai spune că artistul pe când cioplea din daltă</l>
                     <l>În marmora rebelă suprema-i amintire,</l>
                     <l>Pe fruntea lui modelu-și purta mâna cealaltă.</l>
                  </lg>
                  <lg>
                     <l>Trecea frumoasa mână pe fruntea inspirată,</l>
                     <l>Trecea dezmierdătoare dând vițele-ntr-o parte</l>
                     <l>Iar el cioplea cu râvnă, visând că poate-o dată</l>
                     <l>Atât o să rămâie dintr-înșii după moarte.</l>
                  </lg>
                  <lg>
                     <l>Și-ntr-adevăr că veacuri s-au scurs și iat-o iară</l>
                     <l>Purtând pe brațul tânăr o algă ce scânteie,</l>
                     <l>O algă-nmlădiată frumos ca o brățară,</l>
                     <l>Asemeni unui ultim capriciu de femeie.</l>
                  </lg>
               </div>
               <div type="div3">
                  <head>Fantome</head>
                  <subtitle>Publicată în „Sămănătorul", 7 ianuarie 1907</subtitle>
                  <lg>
                     <l>Cu pînzele-ntinse, să-și afle scăpare,</l>
                     <l>Vin nave grăbite de vînt și de frig;</l>
                     <l>Iar albe fantome se-nalță din mare,</l>
                     <l>Și-aleargă de-a lungul înaltului dig.</l>
                  </lg>
                  <lg>
                     <l>Fluide și zvelte aleargă și urlă,</l>
                     <l>S-ație cu grijă intrarea în port,</l>
                     <l>Iar altele urcă spre farul din turlă,</l>
                     <l>Să ceară drept vamă ca plată un mort...</l>
                  </lg>
                  <lg>
                     <l>"Lumina s-o stingem, lumina, lumina...</l>
                     <l>Și-o dată sermanul opaiț apus,</l>
                     <l>Funebră veni-va pe ape regina,</l>
                     <l>Regina cea neagră...” și iată-le sus,</l>
                  </lg>
                  <lg>
                     <l>Fluide și zvelte, din treaptă în treaptă,</l>
                     <l>Se urcă s-ajungă la steaua de foc;</l>
                     <l>Dar steaua pe nave lumina-și îndreaptă,</l>
                     <l>Și navele pasă acum spre noroc.</l>
                     <l> </l>
                     <l>Aproape-s, și-acuma sirenele sună,</l>
                     <l>Și gata-i să cadă și ancora grea,</l>
                     <l>Și-atît întuneric, și-atîta furtună</l>
                     <l>Rămîn biruite de-o singură stea.</l>
                  </lg>
               </div>
               <div type="div3">
                  <head>Visătorul</head>
                  <subtitle>Publicată în <hi rend="italic">Sămănătorul</hi>, 10 iunie 1907</subtitle>
                  <lg>
                     <l>Albă-i piața Barberini către miezul nopții vara,</l>
                     <l>Cînd se-ntoarce singuratic un poet spre casa lui.</l>
                     <l>Pînă-n Lațiul vechi e cale — dar la Roma ești în țara,</l>
                     <l>Unde poți să stai de vorbă cu divinile statui...</l>
                  </lg>
                  <lg>
                     <l>Și poetul nostru-i tînăr și naiv ca toți poeții</l>
                     <l>Care cred în frumusețe mai presus de toate-n lume,</l>
                     <l>E naiv, și nu-și dă seamă ce calvar e drumul vieții</l>
                     <l>Pentru cei ce vor să-și facă un diamant din al lor nume.</l>
                  </lg>
                  <lg>
                     <l>Ochii lui privesc și cerul își coboară-n ei misterul,</l>
                     <l>Sunete, culori și forme, deopotrivă el le-adună</l>
                     <l>Și cînd alții-adună aur, el ar vrea s-adune cerul</l>
                     <l>Într-un vers, și îi ajunge că-i bogat în luci de lună.</l>
                  </lg>
                  <lg>
                     <l>Sună pasul lui, ș-acuma a ajuns lîngă fîntîna</l>
                     <l>Cu tritonul care-aruncă gîlgîind un joc de apă, —</l>
                     <l>Ah, frumos mai e tritonul, și dibace-a mai fost mîna</l>
                     <l>Maistrului ce-a fost în stare așa lucru să conceapă.</l>
                  </lg>
                  <lg>
                     <l>Astfel se gîndește dînsul, și puterile-și măsoară,</l>
                     <l>Pe cînd apa ca un suflet chinuit de îndoială</l>
                     <l>Vrînd mereu la cer să urce, fărîmată se coboară:</l>
                     <l>Și deodată visătorul a rămas cu fața pală.</l>
                     <l> </l>
                     <l>Sunete, culori și forme, asta-i toată viața noastră;</l>
                     <l>Dar să aibă dînsul oare raza focului divin ?</l>
                     <l>Și-acum pasul lui în umbra care s-a făcut albastră,</l>
                     <l>Sună cadențat ca ritmul unui vers alexandrin.</l>
                  </lg>
               </div>
               <div type="div3">
                  <head>Omul din lună </head>
                  <lg>
                     <l>Privesc o semuire de om în discul lunii,</l>
                     <l>Un chip bizar ce râde, privind de sus pământul,</l>
                     <l>Un râs amar și straniu ce-l au numai nebunii,</l>
                     <l>Și morții, când pe buze li-a-ncremenit cuvântul.</l>
                  </lg>
                  <lg>
                     <l>E-un om cu bună seamă, e-un cap de om, - o mască,</l>
                     <l>Dar după ironia acestei măști s-ascunde</l>
                     <l>Cea mai cumplită moarte ce-a fost să-mpărățească;</l>
                     <l>Și totuși chipul ăsta îl știu de nu știu unde...</l>
                  </lg>
                  <lg>
                     <l>L-am mai văzut desigur demult, dar poate anii</l>
                     <l>Și-au zugrăvit sarcasmul pe marea lui durere</l>
                     <l>Și tot ce-a ars într-însul s-a stins azi ca vulcanii</l>
                     <l>Ce râd în discul lunii cu-albastrele cratere.</l>
                  </lg>
                  <lg>
                     <l>L-am mai văzut desigur, și-l știu, - dar tu, iubită,</l>
                     <l>Ce te-ai desprins să judeci cuminții și nebunii,</l>
                     <l>Când stai privind pe geamuri cu fața liniștită</l>
                     <l>Cunoști tu cine-i omul ce râde-n discul lunii?</l>
                  </lg>
                  <trailer>Sămănătorul, 15 iulie 1907<lb/>
                     <hi rend="italic">Din volumul „Fantazii”</hi>
                  </trailer>
               </div>
               <div type="div3">
                  <head>Pastel</head>
                  <subtitle>Publicată în <hi rend="italic">Sămănătorul</hi>, 17 dec. 1906</subtitle>
                  <lg>
                     <l>Ce zarvă e în lumea porumbilor în zori,</l>
                     <l>Și câtă bucurie în jurul casei voastre:</l>
                     <l>Privește, vin păunii cu crestele albastre</l>
                     <l>Și cozile învoalte ca un ghiveci de flori.</l>
                  </lg>
                  <lg>
                     <l>Și-n urma lor, curate și lucii ca zăpada,</l>
                     <l>Pășind pe cărăruia cu albe romănițe,</l>
                     <l>Coboar-acum alaiul de mândre păunițe,</l>
                     <l>Că de-atât alb, deodată s-a-nveselit ograda.</l>
                  </lg>
                  <lg>
                     <l>Și s-a trezit măgarul zbierând duios la soare,</l>
                     <l>Vroind să spună parcă ce vede și-nțelege;</l>
                     <l>Dar trist își pleacă fruntea ca Midas, vechiul rege,</l>
                     <l>Văzând albasta-i umbră culcată la picioare.</l>
                  </lg>
               </div>
               <div type="div3">
                  <head>Curcubeul</head>
                  <subtitle>Publicată în <hi rend="italic">Sămănătorul</hi>, 21 ian. 1907 (semnată Ion Fulga)</subtitle>
                  <lg>
                     <l>Ce schimbătoare e la munte</l>
                     <l>Lumina; cât ai scăpăra,</l>
                     <l>Un curcubeu a-ntins o punte</l>
                     <l>Din casa mea pân’la a ta.</l>
                  </lg>
                  <lg>
                     <l>Și-un gând, un gând nebun îmi vine!</l>
                     <l>– Așa-s poeții uneori –</l>
                     <l>Să mă avânt până la tine</l>
                     <l>Pe puntea asta de culori.</l>
                  </lg>
                  <lg>
                     <l>Cu fruntea de lumini brăzdată</l>
                     <l>Să urc tăriile cerești</l>
                     <l>Și, când nici nu te-aștepți, deodată</l>
                     <l>Să-ți bat cu degetu-n ferești...</l>
                  </lg>
                  <lg>
                     <l>Dar când să urc, frumoasa punte</l>
                     <l>S-a dărâmat, — ș-acuma norii</l>
                     <l>Au tras perdeaua cătră munte:</l>
                     <l>Nebuni sunt, Doamne, visătorii!</l>
                  </lg>
               </div>
               <div type="div3">
                  <head>Fantazie</head>
                  <subtitle>Publicată în <hi rend="italic">Sămănătorul</hi>, 3 iunie 1907</subtitle>
                  <lg>
                     <l>Stau notele-aruncate-n vraf,</l>
                     <l>Că-i trist maestrul și visează,</l>
                     <l>Lung firele de telegraf</l>
                     <l>S-aud afară cum vibrează.</l>
                  </lg>
                  <lg>
                     <l>Vibrează cele șapte fire,</l>
                     <l>Cîntînd același laitmotif.</l>
                     <l>Iar paseri mici vin să se-nșire</l>
                     <l>Ca notele pe-un portatif.</l>
                  </lg>
                  <lg>
                     <l>Tot una cîte una, vine,</l>
                     <l>Și cu un aer de mister,</l>
                     <l>Înseamn-așa în note pline</l>
                     <l>Un început de cînt pe cer,</l>
                  </lg>
                  <lg>
                     <l>Și-atunci maestrul inspirat</l>
                     <l>Bătînd măsură cu măsură,</l>
                     <l>Notează cîntu-naripat</l>
                     <l>Cetit pe-albastra partitură !</l>
                  </lg>
               </div>
               <div type="div3">
                  <head>Ex-Voto</head>
                  <subtitle>Publicată în <hi rend="italic">Sămănătorul</hi>, 2 dec. 1907</subtitle>
                  <lg>
                     <l>Pășește-ncet, să nu deștepți tăcerea,</l>
                     <l>Coboară-ncet ca-ntr-un cavou pustiu</l>
                     <l>Și-ascunde-ți bucuria ori durerea,</l>
                  </lg>
                  <lg>
                     <l>Să te presimt abia, să nu te știu,</l>
                     <l>Abia să te presimt ca pe-un parfum</l>
                     <l>De floare scuturată timpuriu...</l>
                  </lg>
                  <lg>
                     <l>Căci pe-al tău suflet mândru, orișicum,</l>
                     <l>O clipă-am fost stăpân... Pășește-ncet...</l>
                     <l>Nu turbura nici praful de pe drum...</l>
                  </lg>
                  <lg>
                     <l>Un clopot e un suflet de poet...</l>
                     <l>Nici rochia-ți foșnind să nu-l atingă,</l>
                     <l>Să nu se redeștepte un regret...</l>
                  </lg>
                  <lg>
                     <l>Acum când izbutise să se-nvingă </l>
                     <l>Și gândurile vechi să și le-adune,</l>
                     <l>O, lasă-l în tăcere să se stingă:</l>
                  </lg>
                  <lg>
                     <l>Pășește-ncet... nici un cuvânt nu spune.</l>
                     <l>Căci de-ai vorbi, ca de subt bolți profunde</l>
                     <l>De pretutindeni, ca să mă răzbune,</l>
                  </lg>
                  <lg>
                     <l>Ecouri mustrătoare ți-ar răspunde.</l>
                  </lg>
               </div>
               <div type="div3">
                  <head>Stejarul și vîscul </head>
                  <subtitle>Publicată în <hi rend="italic">Sămănătorul</hi>, 9 aprilie 1906</subtitle>
                  <epigraph>Unui critic</epigraph>
                  <lg>
                     <l>Pusese ani de zile să crească nalt stejarul...</l>
                     <l>Rotundă umbră scrie acum sub el umbrarul,</l>
                     <l>Dar dînsul singur știe în lumea lui umilă,</l>
                     <l>Ca un poet ce-adună visînd filă cu filă,</l>
                     <l>Comoara lui de visuri, cît timp a fost să-ndure</l>
                     <l>Mîhnitul întuneric ce doarme în pădure</l>
                     <l>Păn' să-și înalțe fruntea, și-n nopțile cu lună,</l>
                     <l>Să-și potrivească-n creștet frumoasa lui cunună.</l>
                  </lg>
                  <lg>
                     <l>El singur și-amintește acum duios și cîntă,</l>
                     <l>Căci azi se simte tare, și nu-l mai înspăimîntă,</l>
                     <l>Cumplitele furtune ce-odat' îl cercetară,</l>
                     <l>Senin își pleacă fruntea sub arșița de vară,</l>
                     <l>Lung răbdător stă-n fața suflărilor de ghiață,</l>
                     <l>Căci îndărăt se simte bogat de-o-ntreagă viață</l>
                     <l>De visuri și revolte, de lacrimi și-augurii,</l>
                     <l>Cu care să trezească tăcerile pădurii.</l>
                  </lg>
                  <lg>
                     <l>Duios își amintește, și crengile lui toate,</l>
                     <l>Asemeni unei harpe cu strune fermecate:</l>
                     <l>Cu viers de păsărele, cu lacrime de ploaie,</l>
                     <l>Cu taina ce și-o spune mereu foaie cu foaie.</l>
                     <l> </l>
                     <l>La cele patru vînturi ce plîng din boltă-n boltă</l>
                     <l>Sonor pornesc să cìnte, cînd imnuri de revoltă,</l>
                     <l>Cînd cîntece de lume, iar codrul cu mirare</l>
                     <l>Se pleacă și ascultă cereasca lui cîntare.</l>
                  </lg>
                  <lg>
                     <l>Dar într-o zi de-odată, de sus din nalt de ramuri,</l>
                     <l>Un pripășit pe lume, un vîsc, un fără neamuri,</l>
                     <l>Trăind din însăși viața vieții lui, cu ură</l>
                     <l>A prins să-l dojenească. — „Ah, cum se mai îndură</l>
                     <l>Să-l mai asculte lumea !... Ascultă-mă mai bine:</l>
                     <l>Să nu mai cînți de-acuma făr' să mă-ntrebi pe mine</l>
                     <l>De vreai în cartea vremei să ai și tu un nume...</l>
                     <l>Norocul tău, sermane, că sunt și eu pe lume."</l>
                  </lg>
                  <lg>
                     <l>Uimit a stat stejarul, și-apoi prins ca de-un zbucium,</l>
                     <l>S-a scuturat cu scîrbă, și-n urmă ca un bucium</l>
                     <l>A prins prelung să geamă, să plîngă și să-ngîne:</l>
                     <l>— „De cer să mă apropii tu m-ai lăsat, stăpîne,</l>
                     <l>Și glas ca să te laud mi-ai dat, dar dacă toate</l>
                     <l>Mi le-ai fost dat cu prețul să port un vîsc în spate,</l>
                     <l>Trimite-ți, atunci, Doamne, asupra mea furtuna,</l>
                     <l>Căci eu nu mai sunt vrednic să-ți port de-acum cununa !"</l>
                  </lg>
               </div>
            </div>
         </div>
         <div type="div1">
            <head>Din periodice</head>
            <div type="div2">
               <div type="div3">
                  <head>Toamna</head>
                  <lg>
                     <l>Vara s-a dus...</l>
                     <l>Palid, și fără vlagă, moare</l>
                     <l>Colo-n apus,</l>
                     <l>Mâhnitul soare...</l>
                  </lg>
                  <lg>
                     <l>Pustii sunt toate...</l>
                     <l>Când vine toamna cu vălu-i alb de brumă,</l>
                     <l>Holdele-s moarte,</l>
                     <l>Pădurea-i goală, izvoru-n maluri jalnic sună...</l>
                  </lg>
                  <lg>
                     <l>S-a stins farmecul nopții...</l>
                     <l>Nu mai răsare luna-n taină...</l>
                     <l>S-au îmbrăcat natura-ntreagă... cu-a morții</l>
                     <l>Neagră haină...</l>
                  </lg>
                  <trailer>10 octombrie 1888<lb/>Reprodusă din „Limbă și literatură”, VII, 1963</trailer>
               </div>
               <div type="div3">
                  <head>În umbra de castani </head>
                  <lg>
                     <l>Iubito, te tot aștept să-mi vii,</l>
                     <l>În umbra de castani,</l>
                     <l>Ce-au tăinuit iubirea noastră</l>
                     <l>Atâți amari de ani.</l>
                  </lg>
                  <lg>
                     <l>Din vremile de mult trecute</l>
                     <l>Om întocmi amorul iarăși</l>
                     <l>Și dând de-o parte toate cele,</l>
                     <l>Din nou ne-om prinde buni tovarăși.</l>
                  </lg>
                  <lg>
                     <l>Și, îmbătăți de fericire, </l>
                     <l>Om da uitărei-ntreaga lume.</l>
                     <l>Eu după gât te-oi săruta,</l>
                     <l>Iar tu râzând mi-i spune glume.</l>
                  </lg>
                  <lg>
                     <l>Vântul printre crengi ne-a aburi</l>
                     <l>Cu miros de sulcină,</l>
                     <l>Iar luna-n ceruri răsărind,</l>
                     <l>Ne va-mbrăca-n lumină.</l>
                  </lg>
                  <lg>
                     <l>Iar noi dormi-vom duși pe gânduri</l>
                     <l>În umbra de castani,</l>
                     <l>Tăinuitori iubirei noastre</l>
                     <l>De-atâți amari de ani.</l>
                  </lg>
                  <trailer>16 Ianuarie 1889<lb/>Reprodusă din „Limbă și literatură”, VII, 1963</trailer>
               </div>
               <div type="div3">
                  <head>Și dacă </head>
                  <epigraph>„Și dacă ramuri bat în geam”<lb/>Eminescu</epigraph>
                  <lg>
                     <l>Și dacă norii se adun,</l>
                     <l>Pe cer albastru și senin,</l>
                     <l>E ca durerea să mi-o spun</l>
                     <l>Și inima-mi să mai alin.</l>
                  </lg>
                  <lg>
                     <l>Și dacă codrii sunt pustii,</l>
                     <l>Și nu răsare luna,</l>
                     <l>E că de-acum n-o să-mi mai vii,</l>
                     <l>Pe veci, pe totdeauna.</l>
                  </lg>
                  <lg>
                     <l>Și dacă ramu’le se bat,</l>
                     <l>Acum, ca și-înainte</l>
                     <l>E că de-acuma te-am uitat</l>
                     <l>Și nu te mai țin minte.</l>
                  </lg>
                  <lg>
                     <l>Și dacă mâna-mi o mai lunec,</l>
                     <l>Pe-a lirei coarde amorțite</l>
                     <l>E ca o clipă să-mi întunec</l>
                     <l>Durerile-mi nețărmurite,</l>
                  </lg>
                  <lg>
                     <l>Și dacă sunt așa pustiu,</l>
                     <l>Și nimeni nu mă știe,</l>
                     <l>E că așa am fost să fiu,</l>
                     <l>Și că așa a fost să fie.</l>
                  </lg>
                  <trailer>2 martie 1889<lb/>Reprodusă din „Limbă și literatură”, VII, 1963</trailer>
               </div>
               <div type="div3">
                  <head>Himera</head>
                  <subtitle>Publicată în <hi rend="italic">Viața românească</hi>, feb. 1909</subtitle>
                  <lg>
                     <l>Plin de dezgust pentru lumea aceasta banală și tristă,</l>
                     <l>Tainic Himerii i-am spus: – „Du-mă pe celalt țărm !</l>
                  </lg>
                  <lg>
                     <l>Du-mă-într-o lume mai bună în care să nu fie oameni,</l>
                     <l>Căci între mine și ei nu e nimic obștesc.</l>
                  </lg>
                  <lg>
                     <l>Tot ce-i încîntă și-i doare pe ei mă revoltă pe mine:</l>
                     <l>Toate le vede întors ochiul meu, altfel făcut.</l>
                  </lg>
                  <lg>
                     <l>Spre a-i putea îndura și spre-a fi îndurat printre dînșii,</l>
                     <l>Trec ca o mască prin bal, vesel cu lacrămi în ochi...”</l>
                  </lg>
                  <lg>
                     <l>Iute, Himera și-a-ntins atunci aripele-albastre:</l>
                     <l>Cerul deasupra-mi scădea tot mai îngust și mai mic.</l>
                  </lg>
                  <lg>
                     <l>Tot mai departe de cer coboram ca o piatră-n cădere</l>
                     <l>Și ca un ochi luminos soarele-abia-l mai zăream,</l>
                  </lg>
                  <lg>
                     <l>Tot mai departe apoi, scînteia ca un fulg de jeratec:</l>
                     <l>Inima-n piept mi s-a strîns cînd păn’și fulgul s-a strîns.</l>
                  </lg>
                  <lg>
                     <l>Dară pe celalt tărîm cînd ochiul meu orb se deprinse</l>
                     <l>Cu întunericul său plin de fantastice lucruri,</l>
                  </lg>
                  <lg>
                     <l>Scumpe comori am cules din adîncuri de nimeni umblate;</l>
                     <l>Scufundător fericit nu mai știam ce s-aleg.</l>
                  </lg>
                  <lg>
                     <l>Nimeni pe lume n-avea bogății mai imense ca mine,</l>
                     <l>Totuși sărac mă simțeam, cui să le dau neavînd.</l>
                  </lg>
                  <lg>
                     <l>Și mă cuprinse atunci o milă adîncă de oameni</l>
                     <l>Și lăcrimînd m-am gîndit: oricum să fie,-mi sunt frați !</l>
                  </lg>
                  <lg>
                     <l>Fără să vreau mă învinse iar dorul de cerul albastru</l>
                     <l>Și m-am rugat în genunchi: – „Du-mă, Himeră,-napoi !”</l>
                  </lg>
                  <lg>
                     <l>Greu încărcat din belșugul comorii găsite acolo,</l>
                     <l>M-am avîntat cătră cer, nerăbdător să-l revăd.</l>
                  </lg>
                  <lg>
                     <l>Tot mai greoaie vîsleau aripele-albastre-a’ Himerii,</l>
                     <l>Pîn’ ce-am văzut răsărind fulgul de jar la zenit,</l>
                  </lg>
                  <lg>
                     <l>Tot mai aproape de cer mă-nălța cu aripele-n cruce;</l>
                     <l>Fulgul de jar se schimbă iarăși în ochi luminos,</l>
                  </lg>
                  <lg>
                     <l>Împrejmuit de pleoapa albastră a bolții celeste;</l>
                     <l>Iar eu pluteam fericit tot mai setos de senin...</l>
                  </lg>
                  <lg>
                     <l>Miros de floare acum străbătea aromind pîn’ la mine,</l>
                     <l>Și-n depărtare-auzeam dulcele glas omenesc.</l>
                  </lg>
                  <lg>
                     <l>Grele aripele însă deodată stătură inerte</l>
                     <l>Și cătră mine și-a-ntors Pajura ciocul flămînd:</l>
                  </lg>
                  <lg>
                     <l>Astfel o clipă-am rămas plutitor între două prăpăstii,</l>
                     <l>Amenințat să recad dacă nu am ce-i jertfi:</l>
                  </lg>
                  <lg>
                     <l>Inima mea mi-o cerea ca să poată zbura mai departe !</l>
                     <l>Fără să preget atunci, dornic de frații pierduți,</l>
                  </lg>
                  <lg>
                     <l>Plină de sînge i-am dat-o, zicîndu-i: – „Pornește-nainte !”</l>
                  </lg>
                  <lg>
                     <l>...</l>
                  </lg>
                  <lg>
                     <l>...O, de știam ce jertfesc, pentru cine-adunasem eu daruri</l>
                     <l>Aș fi rămas fericit singur pe celalt tărîm !</l>
                  </lg>
                  <lg>
                     <l>Inima mea mi-am pierdut-o pe veci și-n zadar am jertfit-o:</l>
                     <l>Spuneți de nu e păcat, prieteni, de-atîtea comori !</l>
                  </lg>
               </div>
               <div type="div3">
                  <head>Spre Cythera </head>
                  <subtitle>Publicată în <hi rend="italic">Cumpăna</hi>, 5 martie 1910</subtitle>
                  <lg>
                     <l>O, ascultați chemarea primăverii</l>
                     <l>Și dacă mai puteți veni cu mine,</l>
                     <l>Luați-vă ghirlănzi și mandoline,</l>
                     <l>Să ne-mbarcăm spre insula Cytherii...</l>
                  </lg>
                  <lg>
                     <l>Veniți acolo unde palmierii</l>
                     <l>Împresură un templu în ruine,</l>
                     <l>Spre care-atrași de farmece divine</l>
                     <l>Plecau și nu mai reveneau năierii...</l>
                  </lg>
                  <lg>
                     <l>Profiluri fine, dulci iubite moarte,</l>
                     <l>Treziți-vă prin farmecul cîntării,</l>
                     <l>Veniți, o jertfe-a tristei mele arte</l>
                  </lg>
                  <lg>
                     <l>Ca să plutim în voia întîmplării</l>
                     <l>Pînă ce templul va luci departe,</l>
                     <l>Ca un mărgăritar deasupra mării...</l>
                  </lg>
               </div>
               <div type="div3">
                  <head>Marină</head>
                  <subtitle>Publicată în <hi rend="italic">Ilustrațiunea română</hi>, dec. 1912</subtitle>
                  <lg>
                     <l>O, mare iubită ! Ce bună amică ești tu cu poeții !</l>
                     <l>Pornește vaporul, și iată-mă singur din nou lîngă pupă.</l>
                     <l>Viu aeru-mi umflă plămînii de parc-aș sorbi dintr-o cupă</l>
                     <l>Demonică, filtru-ncărcat de toate puterile vieții !</l>
                  </lg>
                  <lg>
                     <l>Ah, gustul trecutelor lacrimi, pe care le-am plîns altădată,</l>
                     <l>Pe buzele-mi pale acuma-l simt iarăși — mărgelele de sare !</l>
                     <l>Ce altă dovadă mai vie că matca-ți adînc zbuciumată</l>
                     <l>E albia primordială a vieții, o, tainică mare?</l>
                  </lg>
                  <lg>
                     <l>Ce giulgiu imens peste-un leagăn strîng apele verzi mișcătoare,</l>
                     <l>Ce-albastru a prins peste tine în cuie de foc baldachinul !</l>
                     <l>În noaptea aceasta simt bine că-s clipa etern călătoare,</l>
                     <l>Că-s una cu apele mării și una sînt cu seninul !</l>
                  </lg>
                  <lg>
                     <l>Greu cade nămolul la funduri, ca după furtună, și cine</l>
                     <l>În apa privirilor mele ar fi să privească de-aproape,</l>
                     <l>N-ar crede c-așa limpezime l-ascunde atîta de bine</l>
                     <l>precum îți învăluie taina imensul tău giulgiu de ape !</l>
                  </lg>
                  <lg>
                     <l>Și gîndul meu fuge-nainte departe pe-ntinderea mării</l>
                     <l>Ce splendidă-mi pare această albastră și unică oră !</l>
                     <l>O, dacă pe clipele-aceste s-arunc aș putea o ancoră,</l>
                     <l>Ce vesel aș da pe vecie tot restul vieții uitării !</l>
                  </lg>
               </div>
               <div type="div3">
                  <head>Gherghina</head>
                  <subtitle>Publicată în Flacăra, 30 martie 1913</subtitle>
                  <lg>
                     <l>S-au stîns într-un aflux de sînge bujorii roși, iar albii crini</l>
                     <l>Și-au anunțat de la o vreme și ei palorile lunare:</l>
                     <l>Cu o mireasmă, cu o umbră, ori prin fantastice lumini,</l>
                     <l>Apropiata agonie și-o prevestește fiecare.</l>
                  </lg>
                  <lg>
                     <l>Culorile ca un incendiu, în clipa ultimului ceas,</l>
                     <l>S-aprind — căci ceasul cel din urmă oricum e o apoteoză —</l>
                     <l>Mai darnic își răstoarnă crinul parfumul ce i-a mai rămas</l>
                     <l>Pe fundul urnei, și, cînd moare, mai roză se preface-o roză.</l>
                  </lg>
                  <lg>
                     <l>Gherghina singură, spre toamnă, cînd sînt grădinile pustii,</l>
                     <l>Nu-mprăștie nici o mireasmă, ci rece și nepăsătoare,</l>
                     <l>Cînd stă să-i vie și ei ceasul înfricoșatei agonii,</l>
                     <l>Și-nalță tot mai sus în aer, zîmbind, marmoreana-i floare.</l>
                  </lg>
                  <lg>
                     <l>Ca și cum n-ar fi fost născută cu celelalte pe pămînt,</l>
                     <l>Fără palori și fără umbre, ci tot mai dreaptă în lumină,</l>
                     <l>Ea luptă mîndră pîn' la urmă și se coboară în mormînt</l>
                     <l>Purtînd cununa ei de aur pe frunte, sus, ca o regină.</l>
                  </lg>
               </div>
               <div type="div3">
                  <head>Cîntecul greierului </head>
                  <subtitle>Publicată în Flacăra, 13 aprilie 1913.</subtitle>
                  <lg>
                     <l>Sînt poate milioane de ani de-atunci — o, Soare !</l>
                     <l>De cînd tu cel ce astăzi urci bolțile de-azur.</l>
                     <l>Erai de-abia o pată prin neguri călătoare,</l>
                     <l>O forță-n mers ce-și cată o formă și-un contur.</l>
                  </lg>
                  <lg>
                     <l>Așa erai, dar timpul ți-a modelat conturul</l>
                     <l>Și incendiul ce-n tine mocnea de veșnicii,</l>
                     <l>Înflăcărat deodată a luminat azurul</l>
                     <l>Și ale mele negre și mari melancolii.</l>
                  </lg>
                  <lg>
                     <l>Așa erai pe vremea întîiei aurore,</l>
                     <l>Pe cînd eu, negrul greier, rapsodul fără glas</l>
                     <l>Ce te cînta-nstrunîndu-și elitrele-i sonore,</l>
                     <l>Așa am fost de-a pururi și-același am rămas.</l>
                  </lg>
                  <lg>
                     <l>Eu sînt întîiul sunet care-a trezit ecouri</l>
                     <l>Făr-a trezi pe lume fiorul unei uri,</l>
                     <l>Rapsodul ce-a rupt pacea înaltelor platouri</l>
                     <l>Și-a deșteptat visarea funebrelor păduri.</l>
                  </lg>
                  <lg>
                     <l>Ca într-o seră caldă trăiam punctînd tăcerea,</l>
                     <l>Privind plin de uimire cum vremile în mers</l>
                     <l>Înalță continente ori pregătesc căderea</l>
                     <l>A cine știe cărui fragment de univers.</l>
                     <l> </l>
                     <l>Părea cum că natura arareori sătulă</l>
                     <l>De vechile tipare căta izvoade noi;</l>
                     <l>— Cum de-a putut fragila și fina libelulă</l>
                     <l>Vîslind atîtea veacuri, s-ajungă pîn' la noi ?</l>
                  </lg>
                  <lg>
                     <l>Azi năruia și mîine, cum o-mbia capriciul,</l>
                     <l>Zvîrlea în dar eterne nimicuri pe pămînt,</l>
                     <l>De-atunci și-a aprins lampa albastră licuriciul,</l>
                     <l>Și n-a mai fost în stare s-o stingă nici un vînt.</l>
                  </lg>
                  <lg>
                     <l>O aripă de gîză, un sunet și-o lumină</l>
                     <l>Au stăruit și totuși atîția uriași</l>
                     <l>Făcuți să-nfrunte vremea s-au prefăcut ruină</l>
                     <l>Și-au dispărut din lume făr-a lăsa urmași.</l>
                  </lg>
                  <lg>
                     <l>Pavat e tot pămîntul cu lespezi de morminte</l>
                     <l>Și numai eu, rapsodul în veci nemuritor,</l>
                     <l>Pășind pe ieroglife de albe oseminte,</l>
                     <l>Mai cînt un <hi rend="italic">miserere</hi> în amintirea lor.</l>
                  </lg>
               </div>
               <div type="div3">
                  <head>Balul pomilor </head>
                  <subtitle>Publicată în Flacăra, 4 mai 1913</subtitle>
                  <lg>
                     <l>Cu legănări abia simțite și ritmice, încet-încet,</l>
                     <l>Pe pajiștea din fața casei, caișii, zarzării și prunii,</l>
                     <l>Înveșmîntați în haine albe se clatină în fața lunii,</l>
                     <l>Stînd gata parcă să înceapă un pas ușor de menuet.</l>
                  </lg>
                  <lg>
                     <l>Se cată ram cu ram, se-nchină, și-n urmă iarăși vin la loc,</l>
                     <l>Cochetării și grații albe, și roze gesturi, dulci arome,</l>
                     <l>Împrăștie în aer, danțul acesta ritmic de fantome,</l>
                     <l>Ce-așteaptă de un an de zile minuta asta de noroc.</l>
                  </lg>
                  <lg>
                     <l>Ce e de spumă, sus pe ramuri, se face jos de catifea,</l>
                     <l>Și astfel umbrele căzute pe pajiște par mantii grele</l>
                     <l>Zvîrlite de dănțuitorii ce au rămas numa-n dantele,</l>
                     <l>În parcul legendar în care s-a prefăcut grădina mea.</l>
                  </lg>
                  <lg>
                     <l>Pe gura scorburilor vîntul plecat a deșteptat un cînt,</l>
                     <l>Și-nvoalte mîneci horbotate se-ntind ușoare să salute</l>
                     <l>Preludiul acestei stinse și dulci orchestre nevăzute,</l>
                     <l>Și-apoi cu reverențe pomii s-au înclinat pîn' la pămînt.</l>
                  </lg>
                  <lg>
                     <l>Ghirlănzi de flori îi leagă-n treacăt și-un arc sub fiecare ram</l>
                     <l>Boltește-albastre perspective, sub care alte cete ninse</l>
                     <l>Coboară pe pămînt din ceruri, venind cu candele aprinse</l>
                     <l>Să facă și mai albă noaptea acestui alb epitalam.</l>
                  </lg>
                  <lg>
                     <l>Așa-s în clipa asta toate, dar mîine albii cavaleri,</l>
                     <l>Despodobiți de-atîtea grații, ce le-mprumută luciul lunii,</l>
                     <l>Vor deveni ce-au fost de-a pururi: caișii, zarzării și prunii,</l>
                     <l>Banalii pomi din fața casei, ce-i știu de-atîtea primăveri.</l>
                  </lg>
               </div>
               <div type="div3">
                  <head>Puterea amintirii</head>
                  <subtitle>Publicată în Flacăra, 19 octombrie 1913</subtitle>
                  <lg>
                     <l>Ne vom aduce-aminte de toate pîn' la urmă,</l>
                     <l>O, draga mea... Și dacă viața nu se curmă</l>
                     <l>Ci stăruiește încă închisă în morminte,</l>
                     <l>Atuncea și acolo ne vom aduce aminte !</l>
                  </lg>
                  <lg>
                     <l>Inertă de-ar sta mîna pe veci, și gura mută,</l>
                     <l>Ca două negre peșteri ce-arar, își împrumută</l>
                     <l>Ecoul fără voie și cînta în furtună,</l>
                     <l>A noastre două inimi cînta-vor împreună.</l>
                  </lg>
                  <lg>
                     <l>De nu va vrea ce-i nobil în noi și ce-i lumină</l>
                     <l>Să-și amintească, totuși, aceea ce-a fost tină</l>
                     <l>Va tremura, căci pururi argila modelată,</l>
                     <l>Păstrează urma mînei de care-a fost sculptată.</l>
                  </lg>
                  <lg>
                     <l>Oricum, pînă la capăt aminte ne-om aduce,</l>
                     <l>Și oricît de departe destinele ne-or duce,</l>
                     <l>Mereu și pretutindeni, oricînd și orișiunde,</l>
                     <l>Cînd mi-oi suna eu lanțul, al tău îmi va răspunde !</l>
                  </lg>
               </div>
            </div>
         </div>
         <div type="div1">
            <head>Fantome</head>
            <subtitle>1911</subtitle>
            <div type="div2">
               <div type="div3">
                  <head>Mama</head>
                  <subtitle>Publicată în <hi rend="italic">Minerva</hi>, UT, 749, 17 ian. 1911, p. I.</subtitle>
                  <p>Mamă ! Ce puțin am rostit numele tău și cît de vag îmi aduc aminte de tine... O negură te învăluie și parcă din neguri e urzit și conturul tău.</p>
                  <p>În fața mărei, unde am stat, privind neîntrerupta goană a talazurilor, acolo m-am apropiat mai mult de tine și am căutat să te rechem. Din fundul orizontului aceluia ce-l hotărăște linia curbă a mărei, de acolo ai venit tu. Pe o noapte dulce cum e aceasta, un vas legănat, ce și-a scris pieritoarea dungă pe cer, te-a adus desigur. Și pe cheiul acesta singuratic, unde întîrzii eu, visînd uneori, au coborît pașii tăi, de bună seamă.</p>
                  <p>Ca și acum, neastîmpăratele talazuri se ridicau ca niște fantome din mare și alergau de-a lungul digului de piatră sură ca să privească portul. O semilună pală, brodată pe un steag, lucea și atunci pe înaltul unui catarg, și tu desigur, cu fața întoarsă peste umăr, ai trebuit să privești tristă pe largul întinselor valuri ce te despărțeau de țara ta...</p>
                  <p>După marginea curbă a mărei, unde se închide orizontul, acolo unde încep apele albastre ale Bosforului, e o altă lume, și tu de acolo ai venit. Multele lucruri ciudate, ce dorm în sufletul meu, de acolo mi le-ai adus. Nostalgia ce o resimt în fața marilor ape, cînd văd o pînză albă, fîlfîind ca o aripă de albatros, de la tine trebuie să-mi vie. Îngustele caice, cu șirul lor de vîslași, plecați pe rame, de aceea mă farmecă.</p>
                  <p>De după marginea curbă a mărei, unde palatele da marmoră coboară cu treptele lor pînă în valuri, de acolo, ca valurile aceste ce călătoresc și murmură necurmat, îmi vin amintirile.</p>
                  <p>Ca o odaliscă, cu fața acoperită, vine trecutul și mă cheamă. De multe ori, tot cîmpul infinit al mărei se acoperă parcă de dănțuitoare ce-și flutură vălurile diafane în lună și joacă. Dantele albe îmi par spumele talazurilor și cîntări line de harfă, mîni de vis, ce trec visătoare pe strune, eternele cîntări ale apei...</p>
                  <p>Spre linia aceea caută ochii mei și așteaptă o lumină. Pe margine de apă ai fost născută tu, și de aci nestatornicia gîndurilor mele, de aci veșnica frămîntare, de aci fantazia de a clădi necontenit, precum clădește marea talazurile ei, ca în urmă să le dărîme iarăși.</p>
                  <p>După linia aceea ai lăsat tu visurile tale de copilă, întîile tale prietenii, toate dorurile tale, pe care eu astăzi trebuie să le trăiesc din nou, desigur.</p>
                  <p>A rămas ceva departe, o fășie de viață, care a trebuit să te urmărească atunci cînd m-ai născut pe mine, de nu mai am eu astîmpăr și nu mă pot împiedica să visez.</p>
                  <p>Fără de preget, gîndul meu arde și mă chinuiește; apropierile cele mai ciudate se fac într-o clipă ; simțiri ce nu le pricep mă încearcă ; lucruri ce nu le-am bănuit îmi par firești și o sete, o necurmată sete de iubire mă învinge.</p>
                  <p>Fără de vreme tu ți-ai închis ochii, și eu ți-am văzut așa de puțin dragile lumini aplecate peste mine ; fără de vreme mînele tale au încremenit și eu le-am simțit așa de puțin mîngîierea.</p>
                  <p>Gura ta a tăcut așa de curînd și farmecul vorbelor dulci, ce le poate spune o mamă, au sunat așa de puțin în auzul meu. De copil n-am avut nimănui să spun ce mă doare, ochii mei n-au avut către cine să se întoarcă, mînele mele spre cine să-și întindă deznădejdea.</p>
                  <p>Și tu erai duioasă, mamă... Puținele cărți ce au rămas de la tine, cu pagini însemnate pe margini, spun că ți-era drag să visezi, povestesc că te-au încîntat și pe tine vorbele sonore și ritmata cîntare a versurilor.</p>
                  <p>Ai visat și tu, și mi-ai lăsat partea asta și mie, hărăzindu-mi putința de a mă înduioșa și de a-mi aduce aminte de toate.</p>
                  <p>Aci însă am fost mai aproape de tine. Muezinul, ce iese în cerdacul minaretului cînd se face cerul violet spre seară, mi s-a părut firesc și cunoscut de cînd e lumea și nu știu de ce mînele lui întinse spre cer mi-au spus întotdeauna mai mult decît semnul crucei. Albele moschee m-au fermecat și m-au atras la pragul lor ; tristele și neîngrăditele cimitire, cu norodul lor de pietre îngropate în pămînt, mi-au povestit mai multe decît lespezile noastre...</p>
                  <p>Cu ochii tăi le văd eu, desigur, toate acestea, cu sufletul tău le simt, fără îndoială ; de aceea nu mi-e dragă luna, decît cînd se ridică în crai nou.</p>
                  <p>Și totuși, abia dacă pot să-mi aduc aminte cum era fața ta, căci o negură te învăluie și parcă din neguri e făcut și conturul tău...</p>
               </div>
               <div type="div3">
                  <head>Ex voto </head>
                  <subtitle>Publicată în <hi rend="italic">Viața românească</hi>, V, 7. iul. 1910. p. 49—57.</subtitle>
                  <p>Prieten bun, fantomă acuma și tu, nu știu de ce-mi amintesc de tine în seara asta misterioasă...</p>
                  <p>Afară fulgeră și geamurile întunecate ale odăiei mele se luminează la răstimpuri, ca de apropierea unui albastru flutur uriaș, rătăcit prin noapte. Un suflu de vînt trece și un miros tulburător de floare de tei își face loc și se strecoară în casă, adus de cine știe unde.</p>
                  <p>Poate mireasma asta ce stăpînea romanticele nopți de iunie ale orașului adolescenței noastre să te fi adus cu ea, sau poate apropierea furtunei ce se pregătește să fi dat simțurilor mele îndurerate o limpezime deosebită.</p>
                  <p>Acum, o picătură de ploaie, ca o pietricică zvîrlită în geamuri, m-a făcut să tresar cu zgomotul ei sec, și nu știu pentru ce, în tăcerea care s-a lăsat mai mare parcă, te văd și mai lămurit.</p>
                  <p>Să n-aibă oare sufletele pace nici după moarte ?</p>
                  <p>•</p>
                  <p>Oricum, în țintirimul îndepărtat de țară, în care te-au îngropat ai tăi, somnul tău trebuie să fie tulburat de puterea amintirilor mele, care au fost cîndva și ale tale. De este așa, ajută-mi să le reîntregim și să scăpăm ceva din noi, din marele și înfricoșatul întuneric ce ne pîndește.</p>
                  <p>Cei ce te-au cunoscut și pe care i-ai înveselit cu bunătatea și glumele tale, și-n amintirea cărora mai stăruiești încă, vor muri și ei, și odată cu dînșii vei muri și tu, căci tu nu erai dintre aceia a căror viață începe după moarte, și ambiții postume n-ai avut.</p>
                  <p>Eu însă, care mi-am jertfit atîtea nopți ca să deprind farmecul misterios al cuvintelor, dacă îmi vei ajuta, voi încerca prin ele să te rechem din lumea umbrelor și să te fac să trăiești măcar o clipă mai mult viața pe care o iubeai cu atîta patimă.</p>
                  <p>Se face o seară furtunoasă ca șl asta, și noi suntem doi copii nevrîstnici, într-un oraș tăcut. Teiul cu flori de aur, de lîngă poartă, își trimite mirosul lui tulburător și o lîncezeală ne-a cuprins parcă pe amîndoi. Tu ești mai răsărit ca mine și mirosul acesta te neliniștește, îți dezvăluie lucruri care încă dorm în mine și pe care nu le înțeleg.</p>
                  <p>Și în tăcerea aceasta, zgomotul unor pași mărunți a trezit noaptea și te-a făcut să tresari. Da, imboldul dragostei se trezise în tine, și grădinița noastră nu te mai încăpea. Un cuvînt brutal m-a făcut să înțeleg atuncea că prietenia noastră era un obicei, o deprindere cotidiană, impusă de copilăria noastră, petrecută împreună. Decorul de vis se împrăștia, sfărîmat de cuvîntul tău brutal, și te-am lăsat să pleci singur, cu pașii tăi grei, după pașii mărunți, pe care i-am auzit după o clipă stînd locului; și apoi, depărtîndu-se în umbra acelei nopți de iunie, în care mirosul florilor de tei nu ne da pentru întăiași dată același îndemn la amîndoi.</p>
                  <p>A fost întîia mea durere de copil nevrîstnic, întîia suferință a unui visător, întîia convingere că realitatea brutală nu e partea mea pe lumea asta.</p>
                  <p>Și cum stam așa, prin lacrima ce-mi luneca din ochi, am mai privit încă o dată grădina, și noaptea mi s-a părut, oricum, divină, privită așa printr-o lacrimă...</p>
                  <p>•</p>
                  <p>Și am reluat lanțul, căci obiceiul e tiranic și prietenia oricum e o formă a iubirei.</p>
                  <p>•</p>
                  <p>După ani perduți, suntem iarăși la un loc și căutam să discernem caracterele și pornirile noastre. Vorbăreț și glumeț cum ești, evoci un palat de marmoră scumpă, cu scări monumentale, străjuite de lachei, îmbrăcați în fireturi, cu ciorapii albi, bine trași pe pulpe, și înăuntrul palatului cu portrete vechi de familie, cu arme și blazoane străvechi, un ghebos urît la față și îndemînatic la mișcări, un senior din alte vremuri, fastuos și autoritar, limbut și ghiduș.</p>
                  <p>Palatul e înconjurat de un parc străvechi ; orașul unde e clădit palatul acela e Florența, iar seniorul ghebos și ghiduș e străbunul vostru.</p>
                  <p>Vîntul cald cînd se strecura prin parc scutura roadele coapte, pe cari nimeni n-avea voie sii le culeagă. Anotimpurile aduceau fiecare florile lor, pe cari nimeni n-avea voie să le adune în mănunchiuri ; singure miresmele, pe cari nimeni nu-i stăpîn pe pămînt, rătăceau sub ramuri, se ridicau și treceau peste zidurile mari, împrăștiindu-se în lume. Ici, colo, ramuri spînzurau de copacii bătrîni, ca niște brațe rupte din umori, și seva curgea în neștire, cum picură sîngele dintr-o rană neîngrijită de nimeni, căci fantasticul senior avea drept principiu : că cine se naște într-un loc, acolo trebuie să trăiască și să moară și că fatalitatea nu o poate înlătura nimic.</p>
                  <p>Și nu știa bătrînul senior că acei dintr-o rasă cu dînsul, ramurile străvechiului său copac, odată cu luptele pentru Unitatea Italiei, aveau să plece pe alte pămînturi, aiurea, și să moară sub alt acoperămînt decît acela al palatului de marmoră, în frumosul oraș al Florenței.</p>
                  <p>•</p>
                  <p>Au venit vremuri grele însă, și frumoasa țară cu grămada ei de statui albe, care strălucesc la soare, cu răcoroasele fîntîni din care tritoni și fauni aruncă eternul lor joc de apă peste nimfele care înoată și se strevăd în apele limpezi din havuzuri, a rămas în urmă, iar adăpostiții palatului de marmoră scumpă, din seminția ghebosului senior, s-au împrăștiat în lume, și astfel o ramură ruptă și adusă de vînt a ajuns și pe pămîntul țării noastre.</p>
                  <p>În Iași, pe vremea aceea era belșug, și un străin ce venea din alte lumi era bine primit și îmbrățișat, căci aducea vești noi și putea povesti de alte întîmplări decît acelea obișnuite vieței noastre patriarhale. Noului venit deci îi fu lesne să se așeze, să-și cumpere o paletă și văpselile trebuincioase cu care să-și poată agonisi traiul lui și al copiilor ce aducea cu dînsul.</p>
                  <p>Din vremea aceea, în casele vechi, în rame demodate, au rămas nenumărate portrete ale boierilor de atunci, cu portul lor, chipuri blajine și triste, cu ochii limpezi de un albastru neobișnuit cerului nostru, a unui albastru pe care vremea l-a îndulcit și înseninat de mîhnirile pămîntești. Aproape toate poartă aceeași pecete, avînd parcă un aer de familie. Pinacoteca din Iași păstrează și ea dovada talentului acestui carbonar transplantat și rămas în unul din ținuturile Iașului vechi.</p>
                  <p>Aceasta era origina, și cu atît mai mare era mirarea mea cum de în tine, prieten scump, în afară de dragostea de fast, nu pusese nimica străbunul acesta artist, cu paleta lui plină de culori, pe cari parcă rîdea fericirea soarelui țării lui perdute.</p>
                  <p>Viața apoi a curs, și ca un contrast ciudat, ca-n apropierea unei primejdii de moarte pentru rasă, cel din urmă vlăstar, strîngînd parcă toată vlaga și toată seva ce mai rămăsese, a crescut frumos, puternic și dîrz, ca o dezmințire a ghebosului din Florența.</p>
                  <p>Era un exemplar unic de frumusețe omenească, dar ca o statuie minunată, făcută de un artist dintr-un pămînt obosit și netrainic, s-a năruit curînd, murind pentru cea din urmă oară în tine.</p>
                  <p>•</p>
                  <p>Am întrerupt notele cîteva zile și caut să reiau firul perdut... Cînd le începusem, în vazele japoneze din odaia mea erau cîteva flori. În unul, garoafe, în celălalt, trandafiri. Trandafirii, unul după altul, fețe albe și roșii și-au plecat paloarea și purpura pe marginea văzului, apoi s-au scuturat înfrățindu-se încă o dată în cădere : petale de sînge și petale de ceară... Garoafele roșii au supraviețuit rozelor, dar s-au vestejit și ele, învinse de vreme, și ceva mai mult, parcă a murit în jurul meu de cînd m-am despărțit de tine.</p>
                  <p>În răstimpul acesta am cercat să cetesc, și întîmplarea m-a făcut să cad peste o carte de povești orientale, care mi-a adus aminte de o femeie bătrînă, de un fel de Parcă, ce mă adormea cînd eram copil.</p>
                  <p>Graiul ei tărăgănat și molcom parcă a sunat în casă deșteptînd ecouri. Un pat micuț, cu un copil cu ochii mari în el, și alături pe un scăunaș, o babă bizară desfăcîndu-și tulpanele unul după altul.</p>
                  <p>Aceasta a fost Șeherezada copilăriei mele. De la dînsa, desigur, mi-a rămas pasiunea pentru fantastic, dragostea de legende și ființi supranaturale, iubirea pentru tot ce trăiește pe altă lume decît pe a noastră. Graiul ei molcom și trăgănat mă liniștea și mă făcea să uit supărările mele de copil. Vorbele ei îmi împăcau sufletul și mă linișteau ca o harfă. Ce-mi spunea, nu-mi aduc aminte, dar știu că erau povești nesfîrșite, ca un ciclu wagnerian, cu eroi neobișnuiți în poveștile noastre, cu întîmplări ce se petreceau aiurea decît pe pămînt, undeva, nu știu unde, într-un domeniu creat de fantazia și talentul ei improvizator. Cînd am început să cetesc, mai tîrziu, și am știut cine e regina Mab, nu știu de ce mi-am adus aminte de dînsa. Poate că era o zînă bătrînă și ea, și că sub tulpanele acelea, legate unul peste altul, sub turbanul acela de barizuri, se ascundea o mare poetă necunoscută, cum sunt atîtea în popor. Ochii mei obosiți clipeau, luptînd împotriva somnului, și ea parcă se făcea tot mai mică, mai mică, pînă ce dispărea. Lumina din casă se stingea și ea și apoi ziua mi se părea că e nesfîrșită în așteptarea cuvîntului ei.</p>
                  <p>Odată, dacă e adevărat că, cu cît crești în vîrstă, îți aduci aminte de lucrurile cele mai îndepărtate, am să caut, închizîndu-mi ochii, să regăsesc urma eroilor creați de fantazia nesfîrșită a Șeherezadei mele.</p>
                  <p>Precum își relua dar firul, bătrîna povestitoare, în fiecare seară, pornesc și eu cu amintirile mele. Trec peste anii de școală, atît de triști pentru noi, și într-un amurg de iarnă ne văd urcînd împreună, un drum rîpos din pădurea <hi rend="italic">Bordei</hi>. De o parte și de alta, copacii închiciurați par încărcați de cristaluri. Pe drumul prăvălit înaintea noastră, o sanie țărănească încărcată greu a stat înnămolită în zăpadă. Și parcă văd încă cum stăpînul săniei, un țăran cu fața de asasin, a scos resteul de fier din jug și a început să lovească în capetele boilor, stropind zăpada cu sînge. Ochii aceia fioroși, în care ceteai pornirea la omor, i-am revăzut de atunci de multe ori în viață. Masca aceea bestială de troglodit, întîlnită la un colț de codru, am revăzut-o și în saloane, și de cîte ori am revăzut-o, mi-am adus aminte de ochii tăi buni, care se umezise de lacrămi la vederea sîngelui roșu pe catifeaua zăpezei, și singura mea părere de rău e că nu am putut fi bun ca tine în viață.</p>
                  <p>Am urmat drumul, și către seară am intrat într-o casă gospodărească, al cărui stăpîn murise nebun. Prin geamuri se vedea satul în vale, sau mai bine, se ghicea, căci bordeiele nu se vedeau, ci numai spirale albastre de fum spuneau că acolo locuiesc oameni.</p>
                  <p>Casa, nelocuită de mult, avea ceva tăinuit, parcă ascundea ceva, și într-o odaie am văzut un lucru pe care nu mi s-a mai întîmplat de atunci să-l întîlnesc, căci simțămîntul pietății, parcă, a dispărut din sufletele noastre modernizate.</p>
                  <p>În odaia aceea murise mama ta, și toate cele care povesteau o viață intimă brusc întreruptă de moarte rămăseseră la locul lor, după zeci de ani de zile. Am aprins un chibrit, și lumînarea sub abajurul de hîrtie roză a împrăștiat parcă o lumină de trandafir împrejurul ei. Oglinda ovală a consolei a prins, cît ai clipi, imaginea odăiei întunecate și a luminat-o îndepărtînd-o ca într-un vis. Din policandrul de sus, cu ramurile în lături, umbra deodată a coborît ca un painjen uriaș pe parchet. Deasupra patului, pologul roz atîrna ocrotitor, pernele fin brodate chemau parcă la hodină. Plapoma de mătasă aștepta și ea, gata așternută pentru somn. Peste plapomă, spuma unei cămăși albe, și lîngă pat, doi pantofiori, ca lăsați atunci din picioare. Alături, o măsuță, cu o cupă de cleștar, pe marginea căreia jucau lumini, cupa care primea inelele în fiecare seară. Un Crist de ivoriu, cu fața torturată sub cununa de spini, își întindea brațele deznădăjduite. Pe o sofa, o carte ne'ncepută, cu un semn la o pagină, își aștepta încă stăpînul.</p>
                  <p>Era continuarea unei vieți, o anticameră a unui mormînt, în care ierburi nemuritoare trăiau încă în vaze și în care toate încă reflectau ceea ce a fost și e cu neputință să fie iarăși. Lucrușoare intime, în argint cizelat, sticluțe de parfum pe jumătate goale stau cu toate, rînduite frumos pe o măsuță așternută cu o horbotă albă, deasupra căreia o oglindă cu basculă așteaptă încă ochii frumoși ai moartei, care se priveau în fiecare dimineață și în fiecare seară. Toate stau rînduite la locul lor, ca în minutul suprem, și ceva imaterial parcă plutește în casă, care străjuie, se înduioșează de atîta pietate și nu poate lua trup, și nu poate da glas ca să mulțumească celui ce a cristalizat amintirea ei, și a-nmărmurit, ca în palatul fermecat din poveste, mersul trecătoarei vremi. Ceasornicul oprit în clipa morții spune și el un ceas care nu va mai veni, și limba oprită străluce, nemaiputînd nici ea să dea glas, ca o ființă care a tăcut pentru totdeauna.</p>
                  <p>•</p>
                  <p>Și iată-mă în altă casă veche, în care am stat într-o toamnă tîrzie amîndoi, aduși de întîmplare.</p>
                  <p>E casa unui artist pe marginea Senei, rămasă moștenire unei bătrîne servitoare, care o închiria. În seara cînd ne-am mutat, țin minte că am simțit, și unul și altul, un fel de sfiiciune, ca și cum am fi surprins intimitatea unei vieți.</p>
                  <p>În atelierul vast în care lucra pictorul, tot felul de schițe și tablouri începute, portrete cu ochi întrebători ori peisagii stranii povesteau viața artistului. Într-un ungher, o bibliotecă veche cu estampe și albumuri de călătorii, cu imagini desperecheate, cu teancuri de crochiuri, însemnate în treacăt, dovedeau o sforțare omenească spre frumos. În alt ungher, o epinetă își arăta dinții de fildeș îngălbeniți de vreme.</p>
                  <p>Și tu, nu știu cum, deodată, ai încercat un acord, și un glas trist, ca al unei păsări rănite, venit dintr-un afund de pădure, a umplut odaia. Era ceva sfîșietor, o tînguire și o dojana parcă în glasul acela, pentru noii veniți, care tulburau liniștea asta.</p>
                  <p>Și e ciudat că, mai tîrziu, cînd împrumutasem casei aceștia ceva din viața noastră, cînd ne deprinsesem parcă cu lucrurile ce ne înconjurau, întrebuințîndu-le zilnic, cînd cadrul întreg, în sfîrșit, se obișnuise cu noi, numai această epinetă străveche ne rămînea hursuză și neprietenoasă. Zadarnic, de multe ori, în bătaie de joc, încercam tot soiul de cîntece, căci ea, oricît am fi variat ariile, răspundea cu același glas sinistru și sfîșietor, ca un bătrîn care ar încerca să cînte o arie veselă, murind. Plictisiți de vederea ei, într-o zi am hotărît s-o mutăm, dar cînd am încercat s-o clintim din loc, același sunet ca la început ne-a înfiorat, și întregul instrument ni s-a părut că e o bestie rănită, care rînjea la noi cu dinții ei de fildeș îngălbenit.</p>
                  <p>Și închizînd-o, am lăsat-o să stea acolo, pînă ce ne-am mutat din casa artistului.</p>
                  <p>•</p>
                  <p>După multe rătăciri și ani pierduți zadarnic, pentru a scăpa restul de energie ce simțeam că doarme în mine, ne-am despărțit din nou.</p>
                  <p>Era într-un zori de ziuă, după o noapte de nesomn. În neguri clopotele deșteptate începeau să plîngă, și sunetele lor venite din turle nevăzute, parcă toate îmi spuneau : Pleacă de aici cît mai e vreme !</p>
                  <p>Nu știu de ce căutam eu să pun aceste cuvinte în gura clopotelor, cînd vorbele rostite nu erau decît o rezultantă a gîndurilor mele.</p>
                  <p>Simțeam că dorm ambiții în mine, ce trebuiau fatal să moară în orașul acesta tăcut, de care mă legau atîtea amintiri. Îmi număram anii, și o groază că nu mai este vreme pentru a face ceva era să mă piardă din nou.</p>
                  <p>Eram ca un înecat ce revine la suprafață înainte de a muri și simte într-o scăpărare de fulger ce neprețuită era viața. Firele ce mă legau de tine erau rupte, de altfel, de mult. Intelectualitatea ta nu mă mai mulțumea, și în afară de plăcerile vieții fizice, nu mai era nimic comun între noi. De multe ori chiar, mi se părea ciudat cum ai rămas așa de simplu, și cu toate acestea te iubeam și simțeam nevoie de bunătatea sufletului tău. Apropierea ta mă însenina, și răzvrătirile mele se potoleau la auzul vorbelor tale blajine. De altfel, erai și iubit de toți, lucru însă pe care nu ți l-am pizmuit niciodată.</p>
                  <p>Dacă tu, care ți-ai întors acuma ochii spre altă lumină, ai mai putea ceti rîndurile aceste, m-ai ierta, desigur, și mai puțin decît mine încă, ai putea spune de ce mă iubeai și căutai între toate prieteșugul meu.</p>
                  <p>Și am plecat, văzînd fără păreri de rău cum dispărea orașul în urma mea, iar clopotele ce au sunat atunci, în zorii zilei aceleia, din nevăzutele turle, au sunat parcă un recviem al unui suflet care a murit.</p>
                  <p>Oricum, tu ai fost începutul vieții mele sentimentale, către tine a mers nevoia, care doarme în fiecare din noi, de a-și căuta un seamăn. Și apoi, eu am fost un copil trist, închis, cu melancolii întunecate, și singurătatea mea de atunci, neavînd încă o viață sufletească, nu știam cu ce s-o împoporez, și-mi era frică de dînsa.</p>
                  <p>Nu te-am ales pentru calitățile tale deosebite, căci acestea nu puteam să-mi dau seama dacă tu le aveai. Nu căutam un sprijin în tine, nu era o tovărășie de bine și de rău, de senin ori de furtună ; nu urmăream un țel comun, nu ne stimulam unul pe altul pentru o ambiție oarecare. Nu, pe atunci eram doi inactivi ce sufereau de trecerea vremei, care nu le aducea nici bucurii, nici dureri, nici mulțumiri, care să răsplătească cheltuiala vrunei energii risipite. Nedezvoltîndu-ne pe aceleași căi, era fatal să ne despărțim la o răscruce. Cetirile mele lungi și nealese poate, căci, ca unul ce nu făcusem nimic în școală, neavînd de cine să fiu povățuit și îndreptat, o sete neînchipuită de a ceti mă ajunsese. Începusem să simt frumosul, și pornirile mele, care adeseori se aprindeau și izbucneau în vorbe, nu căpătau nici un ecou de la tine. Cînd am înțeles aceasta și mi-am adunat, îndeajuns, o comoară în sufletul meu, pe socoteala căreia să trăiesc, am simțit că-mi sunt de ajuns eu singur și că mai bun prieten cu care să vorbesc și să mă înțeleg nu aș putea găsi.</p>
                  <p>Singurătatea mea mi-o înfloream eu singur și mi-o luminam cum vroiam, iar frica aceea obscură, care desigur că doarme în noi de la începutul vremilor, nevoia aceea de a-ți căuta un tovarăș contra singurătății a murit de la sine în sufletul meu.</p>
                  <p>Și n-am simțit nici o părere de bine sau de rău de această dezrobire. De altfel, desigur că nici eu nu ți-am lipsit ție, dovadă că în timp ce eu am rămas tot mai singur, tu ți-ai făcut lesne alte legături și te găseai bine în orice tovărășie.</p>
                  <p>Ne-am despărțit firesc ; cuvinte grele nu au căzut între noi, cum au căzut mai tîrziu între alte prietenii ce le-am fost legat, cuvîntul acela, piatră aruncată dintr-o praștie, care, odată, pornit, face semn unde a ajuns și care, orice ar spune unii, nu se mai poate uita niciodată.</p>
                  <p>•</p>
                  <p>Ultima dată cînd te-am văzut, am răscolit amintiri comune, și o clipă te-am regăsit, regăsindu-mă și pe mine, și o înduioșare neînchipuită m-a cuprins, căci am văzut, precum tatăl tău așezase lucrușoarele în odaia moartei, de la pantofiorii de lîngă pat pînă la cupa de cristal ce primea inelele în fiecare seară, că și tu aveai același cult, aceeași pietate pentru lucrurile care au fost.</p>
                  <p>O năvală bruscă de aer curat venea, parcă deschisese cineva o fereastră spre un orizont de mare, și clopotele, clopotele acelea care în orașul tăcut al Iașilor întovărășesc toate împrejurările vieții, clopote pentru viață și clopote pentru moarte, clopote pentru dureri și clopote pentru bucurii, au început parcă să sune iarăși, încet, încet, pe urmă tot mai tare, pînă s-au pierdut din nou într-o vagă armonie, ca atunci cînd ți se pare că începe să cînte liniștea ea însăși...</p>
                  <p>Și am văzut cu ochii amintirei orașul bătrîn, casele noastre părintești, cu vița de vie care plîngea în fiecare primăvară boabe clare de apă, limpezi ca întîiele noastre lacrimi. Bătrînii noștri au prins din nou ființă, siluete vechi au început să se strecoare pe străzi, copaci tăieți s-au ridicat din nou întinzîndu-și umbrarul deasupra porților, slugi îmbătrînite pe lîngă casele boierești și-au reluat locul și taifasul în pragul porților. O lume întreagă de morți și de moarte, de priveliști și decoruri ce nu mai sunt au ieșit ca din pămînt și m-au zguduit ca de apropierea unor vedenii.</p>
                  <p>Farmecul amintirilor le-a dat toată melancolia, și acum, cînd încerc să le fixez, mi se pare că sunt un copil ce se joacă, suflînd așternutul ușor de praf ce s-a depus peste o lume veche.</p>
                  <p>•</p>
                  <p>Prietenia nu e decît o formă vană a amorului, și numai amorul te poate robi pînă într-atîta, încît să uiți de toate și să nu trăiești decît pentru el.</p>
                  <p>Întîlnirea lui e covîrșitoare, și între tine și viață se lasă ca o cortină, după care se agită și aleargă lumea care ți-a devenit străină. Pe căile opuse pe care am apucat, tîrziu, la o răscruce de drum, l-am întîlnit fiecare sub osebite înfățișări. Al meu purtînd o mască de melancolie și deznădejde, al tău, de fericire și de voluptate, și legăturile dintre noi s-au desfăcut, firește, și mai mult. Singurătatea mie mi-a devenit mai trebuincioasă, ca să pot sta mai bine cu masca tragică de vorbă...</p>
                  <p>Și atunci, sentimentalismul bolnăvicios de odinioară s-a prefăcut la mine-n ironie, cuvîntul de dragoste în sarcasm, lacrima, de multe ori în piatră scumpă. Apoi am chemat în jurul meu ura și pisma, și acestea mi-au fost o adevărată voluptate, căci este o voluptate și aceea a danțului între pumnale.</p>
                  <p>Astfel am ajuns să ucid în mine amorul, după cum ucisesem și prietenia, căutînd să mă pregătesc pentru voluptăți viitoare, în ființa aceleia ce le-ar îmbrăca pe amîndouă.</p>
                  <p>Tu însă, căruia-i era dat să te poți bucura de toate, cu sufletul tău liniștit, n-ai avut norocul și te-ai reîntors printre umbre.</p>
                  <p>•</p>
                  <p>Recitesc aceste amintiri, aduse toate într-o seară furtunoasă, de un miros vag de floare de tei, și-mi spun că poate fluturul acela albastru ce-și dezvălea aripele fosforescente, în dreptul geamurilor mele, era sufletul tău întristat, ce rătăcea prin noapte și revenea să-și vadă prietenul anilor tineri.</p>
                  <p>Rămîie dar aceste ca un ex voto în amintirea ta, și dormi liniștit în țintirimul îndepărtat de țară unde te-au îngropat ai tăi.</p>
                  <p>Și de acuma clopotele, clopotele acelea care în orașul tăcut unde am copilărit amîndoi întovărășesc toate împrejurările vieții, clopote pentru dureri și clopote pentru bucurii, clopote pentru viață și clopote pentru moarte, bucure-se și tînguiască-se pentru alții, că pentru noi nu mai au pentru ce suna...</p>
               </div>
               <div type="div3">
                  <head>Fantome</head>
                  <subtitle>Publicată în <hi rend="italic">Cumpăna</hi>, I, 11, 5 februarie 1910, p. 171—173</subtitle>
                  <p>E un amurg de toamnă tîrzie. Soarele scăpătat, cu discul pe jumătate după dealuri, aruncă razele pieziș, depărtările se estompează și o negură albăstrie îndepărtează colinele. În tăcerea aceasta divină care te-mpresoară, nu poți ști ce clipă anume arată ceasul în curgerea vremii. Un sentiment de veșnicie te cuprinde.</p>
                  <p>Pe tăpșanul întins al Copoului, nu e nimeni la această oră. Purpura însîngerează frunza viilor și a copacilor. În vale, ca într-o albie, cetatea veche a lașului, cu albele turnuri și turle de biserici, cu clădirile lui vechi, cu grădinile pline de flori, stă pitit și abia își trimite murmurul pînă aci. Departe, dealurile Cetățuii și Galatei adună ultimele raze de soare pe coperișurile cetăților bătrîne.</p>
                  <p>Și în singurătatea asta a înserării, deodată o umbră de om ieșit ca din pămînt, ca o arătare, a început să plîngă un cîntec trist de vioară. Cu hainele vechi în bătaia vîntului, zgribulit, cu o bărbie violetă înțepenită de coșul uscat al vioarei, cu pletele în neorînduială peste ochi, cu un umăr mai ridicat decît celălalt, își tremură arcușul, în timp ce un glas venit ca de pe o altă lume prinde să cînte un cîntec vechi, o romanță duioasă auzită în copilărie.</p>
                  <p>Cîntă fantoma, și deodată, de pe poarta de la intrarea tăpșanului, un șir nesfîrșit de echipajuri cu cai frumoși în clinchet de alămuri, cu roțile strălucitoare, cu vizitiii în livrele bogate, se ivește și umple parcă platoul. Roată lîngă roată apoi se învecinează și rîsete clare încep să sune. Plecate peste marginea trăsurilor deschise, capete tinere se apropie și în bătaia evantaliurilor frumoasele zilei își împărtășesc taine, își destăinuie amorurile, pun la cale zavistiile. Călăreții își joacă bidiviii, strecurîndu-se printre trăsuri, spun o vorbă ici, aruncă un zîmbet colo, fac frumos la cucoane. Un parfum dulce se răspîndește, și parcă toate aceste se petrec într-o lumină de lună, într-o atmosferă misterioasă...</p>
                  <p>Fantoma de adineaori are un taraf acuma, o giubea nouă o îmbracă, ochii îi sclipesc și mîna nu-i mai tremură, tînguirea singuratecă se face orchestră, o ghitară parcă s-a adăogat, și iată și un flaut, și sunt mai multe viori parcă, și vocea care cîntă ai spune acuma că e tînără, vibrătoare, sonoră... Și tot alte trăsuri vin. Și iată-le acum pe largul tăpșanului ocolind, se țin șir una după alta, merg domol îndrumate spre poartă și dispar una după alta sub umbrarele aleelor de tei ce împrejmuiesc drumul în defileu pînă de vale. Dar cîntecul a tăcut și amintirea aceasta adusă de cîntec a dispărut cu el. Pe tăpșanul pustiu se face întuneric și devale lașul și-aprinde luminile sfioase tremurînd în ceața albăstrie. Arunc un ban fantomei de lăutar și cobor la vale, cătînd să-mi întregesc amintirile.</p>
                  <p>Da, viziunea aceasta era adevărată în vremea copilăriei mele. Era bogăție, și nu era seară cu lună să nu urce trăsurile pe dealul Copoului. lașul era un ostrov fericit, o oază de verdeață împrejmuită de vii roditoare, cu grădini fermecate, în care cîntecele priveghetorilor se amestecau cu ale viorilor ascunse prin boschete. Era ostrovul binecuvîntat, în care se aciuiase boierii noștri mari, ultimii păstrători ai unei lumi ce nu mai este.</p>
                  <p>Cobor la vale trist, sub teii cari au îmbătrînit și murmură, mișcîndu-și umbrele.</p>
                  <p>Și iată, parcă văd trăsurile iar cum se opresc la ronduri, unde alți lăutari cîntă. Parcă le văd acuma în plină bătaie de lumină, cu alte haine, ca pe vremea noastră, cu crenoline mari și învoalte, cu mijlocul subțire, cu pălării cu streșine mari pe sub cari scapătă zulufii pînă pe umeri. Toți se cunosc și figurile lor toate parcă-mi sunt cunoscute și mie, și mi-e jale de dînsele, ca de o lume de morți.</p>
                  <p>Luna urcată sus, deasupra copacilor, ca o mască lividă de clovn, privește și ea și rîde ironic, mișcînd umbrele...</p>
                  <p>Paveaua acuma se face sonoră, lespezile sună sub copitele cailor, fanarele fulgeră în treacăt. Case vechi boierești, de o parte și de alta, strălucesc prietenos cu geamurile lor aprinse și o mireasmă puternică de flori se ridică din grădini și umple aerul nopții.</p>
                  <p>Trăsurile s-au oprit din nou pe două rînduri și-au umplut strada, în fața cofetăriei celebrei M-me Alexandre... Evantaliurile iar prind să bată, cavalerii slujitori se întrec care de care și băieții din prăvălie vin legănînd tablalele cu dulcețuri și cu înghețate, slujind în trăsuri cucoanele, care săturate de luciu de lună și cîntec de lăutar și înviorate de aer curat, mănîncă cu poftă, ținînd cu mănușatele lor mîini grațioase farfurioarele cu bunătățuri. Cavalerii își servesc favoritele, iau farfurioarele, întind un pahar cu apă, și strecoară glume dulci printre zaharicale. Singuri vizitii și lacheii de pe capre stau gravi, făcînd zîmbre, neexistînd parcă, neauzind, neștiind nimic.</p>
                  <p>Și cînd au isprăvit acest ultim popas, un ultim gest de mînă, o înclinare grațioasă din cap, și alaiul de fantome pleacă din nou în lumea lui de fantome.</p>
                  <p>Da, alaiul e plecat din nou, și iată-mă singur cu umbra mea în Iașul mohorît al zilelor noastre, în Iașul lepros și vulgar, unde străinii s-au mutat și au pus mîna pe vechile case boierești, pe parfumatele grădini de altădată.</p>
                  <p>Ostrovul fericit, ascuns între umbrare și împrejmuit de vii, adăpostește astăzi o altă lume, care nu mai e aceea a copilăriei mele și unde eu mă simt un străin, aproape o fantomă.</p>
               </div>
               <div type="div3">
                  <head>Garda imperială </head>
                  <subtitle>Publicată în <hi rend="italic">Viața socială</hi>, I, 9 oct. 1910, p. 134—136</subtitle>
                  <p>Se face un amurg de toamnă într-un codru bătrîn de stejari, prin care trece un rădvan în clinchete vesele de zurgălăi. În el suntem noi, micuți cum eram atunci, cu tata și mama.</p>
                  <p>Frunzarele veștede sună împrăștiindu-și ghinda pe drumuri, iar în fund, departe, printre trunchiurile negre, soarele a coborît și a stat neclintit, ca o candelă între colonadele unui templu.</p>
                  <p>Zurgălăii sună încet și, de o parte și de alta a drumului, fructul roș al măcieșilor împrăștie pretutindeni pete de sînge. Feregele uscate și-au plecat dantelatele frunze și pe lîngă trunchiuri, pe covoarele catifelate de mușchi, bureții albi se înșiruiesc, ori se adună în pîlcuri, adumbrind parcă o lume minusculă sub umbreluțele lor.</p>
                  <p>Fața mamei e coperită cu un văl cenușiu, prin care i se văd ochii blajini, ca după pînză de păianjen. Mîna ei mînușată se întinde la răstimpuri ca să ne așeze o șuviță, ori să ne învelească cînd bate vîntul.</p>
                  <p>Tata pare adîncit în gînduri, și noi stăm cuminți și tăcuți, cu micile noastre suflete călătoare prin codrul bătrîn.</p>
                  <p>Soarele a căzut apoi tot mai jos, și întreg fundul pădurei, cu painjenișul de crengi luminat, pare un vitraliu misterios, după care se petrece agonia unei lumi.</p>
                  <p>Tăcerea creștea ca din pămînt, tăcerea aceea tristă a lumei vegetale care te învăluie, te pătrunde, te face să cauți căldura unei mîni, prietenia unor ochi.</p>
                  <p>Și în tăcerea aceasta adîncă, deodată, ca atunci cînd vîntul pornește pe nesimțite de trezește ici o frunză și colo alta, de apleacă un ram ici și fărîmă o crenguță mai încolo, suflă în intrarea unei scorburi ori trezește un ecou prin peșteri și ca apoi, toate aceste zgomote răzlețite adunîndu-le, cu ele să întregească o simfonie dulce ori un zgomotos marș de biruință ; de departe, venind pe sub crengi, un glas de fanfară străbătu încet, încet, se potoli și apoi, călătorind parcă pe sub pămînt, reîncepu mai tare, apropiindu-se mereu.</p>
                  <p>Mîna tatei s-a ridicat lin către vizitiu, și în amurgul dulce leagănul trăsurei a stat sub un copac bătrîn, de o parte a drumului. Înainte șleaul alb lucea, și în afară de muzica aceea dulce ce înfiora codrul, nimeni nu venea înspre noi. Sonore notele răsunau, și acum ai fi spus că vin din cer, de undeva, călătoreau prin aer, apoi, tot mai aproape parcă, pînă ce deodată culorile unui steag se aprinseră în aer și răniră cuprinsul.</p>
                  <p>Și atunci, izvorînd de sub crengi, o întreagă armată în aurul firetelor, o lume întreagă de oameni și cai, purtînd lumini pe dunga epoletelor și pe tăiușul spezelor, umplu șleaul. În capul lor, un general bătrîn, pe un cal negru înflorit tot de spumă, apăru pe jumătate întors, sprijinit în scările lucitoare, și făcu un semn ridicînd un fulger cu spada. Alămurile tăcură pripit și muzica aceea dulce, ca tăiată de ascuțișul săbiei lui, conteni într-o risipă de sunete ce se împrăștiară sub umbrare.</p>
                  <p>Alaiul leit în aur stătu, flăcările albe, albastre și roșii ale steagului fluturară, și bătrînul general, coborînd de pe cal, se apropie de trăsura noastră, duse o mînă la chipiu și rosti cîteva cuvinte în franțuzește. Tata coborîse și el, și acum, în timp ce armata sta neclintită, amîndoi apropiați de marginea trăsurei, vorbeau cu mama ce-și ridicase vălul de pe față, sus. Era ceva blînd în fața omului aceluia bătrîn, care străbătea țara noastră prin codrul străvechi de stejar, ducînd alaiul lui la moarte. Gesturile lui corecte arătau parcă prea puțin obișnuința de a mînui o spadă, pe a căreia lucire, desigur, nu înflorise încă pata sîngelui. Mîna lui se pusese pe creștetul meu, tremurătoare, amintindu-și parcă ceva. Și ochii lui erau triști, triști, ca ochii care lasă ceva în urmă. Da, nu era nimic războinic în înfățișarea lui, precum nimic războinic nu era în tot alaiul acela de capete bălaie, cu mustața abia mijindă, îmbrăcat numai în aur și în fireturi, care plecase din țara lui spre necunoscut...</p>
                  <p>Era mai mult o armată gătită de paradă, o armată ca să facă frumos la cucoane, un alai elegant, gata să fie acoperit de flori ce i s-ar arunca de prin balcoane, o ceată de figuranți ce merg la o sărbătoare ori într-un <hi rend="italic">tournoi</hi> nevinovat.</p>
                  <p>Codrul bătrîn de stejar, trist și întunecat cum era, nu avea flori să arunce, nici ghirlănzi triumfale de întins peste capetele lor. Frunzele moarte ce le aruncau crengile cu gestul lor de deznădejde nu aveau eleganța brațelor ce aruncă mănunchiuri în calea celor biruitori.</p>
                  <p>Prin codrul bătrîn treceau mai mult prevestiri de moarte, și eleganța aceea părea stranie în pustiul acela, unde fiecare era un călător.</p>
                  <p>Și parcă văd apoi din nou, după un ultim salut și o ultimă mîngîiere pe obrazul meu, pe general urcat pe negrul lui cal înflorit de spumă. Mîna domoală a strîns frîiele o clipă, capul i s-a întors către umăr privind îndărăt, brațul celălalt ridicat sus a întins spada. O comandă scurtă, într-o limbă necunoscută, a sunat, și întreg alaiul a pornit.</p>
                  <p>Muzica a început din nou, și în umbra ce se lăsa acum lot mai neagră, aurul epoleților luci, tăiușurile albe ale spezilor scînteiară, culorile vii de pe steaguri se cerniră, și cei ce nu mai aveau să se întoarcă se făcură una cu noaptea, sub ramuri.</p>
                  <p>Sunetele fanfarei singure, de ce se depărtau, veneau pînă la noi cînd călătorind prin aer, cînd tîrîndu-se ca sub pămînt, plîngînd toate bucuriile și toate regretele, pînă ce amuțiră și ele.</p>
                  <p>Iar noi, purtînd în ochi viziunea alaiului acestuia stropit de aur, ce mergea la moarte îmbrăcat în haine de paradă, în sunetul zurgălăilor triști, ce sunau în noapte, ne-am urmat drumul prin codrul bătrîn de stejar care înflorește desigur și acuma și care nu-și mai aduce aminte nici de noi, nici de cei ce au trecut sub ramurile lui nepăsătoare, ducîndu-se la moarte...</p>
               </div>
               <div type="div3">
                  <head>Reveria unei statui</head>
                  <subtitle>Publicată sub titlul „La mîndrele vremi de altădată", în <hi rend="italic">Luceafărul</hi> [Sibiu], IX, 21, 1 nov. 1910, p. 517—518.</subtitle>
                  <p>Pe piedestalul lui de marmoră, din ziua solemnă cînd buciumul a sunat prelung și alba pînză ce-l acoperea a căzut ca luată de vînt, pe calul de bronz, cu piciorul ridicat, gata parcă să pășească de pe soclu, înțepenit puternic în scări, ținînd în dreapta buzduganul, cu cununa de bronz pe creștet, Ștefan-Vodă privește parcă înaintea lui peste veacuri.</p>
                  <p>De-a dreapta și de-a stînga, tunurile mute străjuiesc, și vîntul toamnei tîrzii, trecînd cu suflarea lui rece, îi murmură parcă un cîntec trist, o întîmplare străveche, un basm din vremuri legendare.</p>
                  <p>Soarele l-a luminat cu strălucirea lui de foc, ploi de primăvară l-au spălat, iernile i-au schimbat pe rînd hlamidele de hermină, și anii au trecut tot mai mulți, tot mai mulți...</p>
                  <p>Peste gîtul încordat al calului cu fruntea ridicată sus, ochii lui privesc, și piața goală dimprejurul lui parcă se umple de lume.</p>
                  <p>De pretutindeni, de pe străzi, roiuri negre curg, pe vîrful catargurilor flamurile bat amintindu-i victoriile lui trecute. Tropote de cai răsună, lumini fugare trec și se mută pe chivere și coifuri, epoletele ard în soare. Și lîngă el, iată, ieșind ca din pămînt, un cort rotund cu baldachin de catifea roșie, cu albastre perdele de atlaz, și iată, ori i se pare lui, că lîngă cort s-a făcut un jilț de piatră străveche, lustruit de vremuri, în care a stat odată.</p>
                  <p>Da, e jilțul lui, de-a cărui spetează s-a râzimat de atîtea ori și a visat plecîndu-și capul pe mînă în ceasurile de îndoială. E jilțul lui, în fața căruia au venit și au îngenunchiat atîți năpăstuiți ca să asculte cuvîntul de judecată, e jilțul lui părăsit la Cetatea Neamțului, de unde a plecat într-un ajun de bătălie.</p>
                  <p>Pete roșii de sînge i se zugrăvesc dinainte, capete tăiate bolborosesc în agonie, chipuri viclene de boieri se adună în sfat, soli cu haine prăfuite apar, și el nu mai e pe calul lui de bronz, ci pe jilțul de piatră, într-o sală veche cu arcade sonore... Dar un cor de glasuri a răsunat și piața iar s-a umplut de lume, și întreaga oștire în haine lucitoare a dus arma pentru onor, și nu e oștirea lui, și cîntecul pe care ei îl cîntă, cu toate acestea, el îl cunoaște, e cîntecul străvechi pe care îl cîntau oștirile lui, e tot același cîntec, și auzul i se înfioară ascultînd :</p>
                  <p>
                     <hi rend="italic">Hai, frați, hai, frați,</hi>
                     <lb/>
                     <hi rend="italic">La năvală dați,</hi>
                     <lb/>
                     <hi rend="italic">Țara v-apărați.</hi>
                  </p>
                  <p>Dar pînă să prindă bine cuvîntul, o suflare de vînt venind a împrăștiat din nou tot norodul acela adunat, a golit piața ca prin farmec...</p>
                  <p>Îndărătul lui un ceas a bătut, și tot soiul de oameni, unii cu figurile necăjite și triste, alții cu ochii șireți și gesturi mari, ținînd portofolii subsuoară, birje grăbite cu cai fantastici, chipuri străine de jidovi adulmecînd după chilipiruri au început să roiască spre vechile curți unde ținea el sfat odată.</p>
                  <p>Și i se păru parcă ciudat că nu mai vede nimic din vechile ziduri cu metereze ce împrejmuiau curtea, că nu mai vede turnul străvechi de la poartă cu clopotul lui și cu străjerii de pază, și, uimit, căuta iarăși să-și aducă aminte...</p>
                  <p>Vremile se abătură din nou din cale, și meșterul amintirii clădi un palat frumos cum era pe vremuri, îl lumină in bătaia soarelui, dură copaci și verdeață împrejurul lui, dete glas fîntînilor să cînte și dezlegă întreaga viață cu obiceiurile și datinele apuse.</p>
                  <p>Un clopot prinse atunci să sune și cunoscutul glas îi aminti biserica pe care o zidise.</p>
                  <p>Apoi o vulvoare îi jucă pe dinaintea ochilor, luminînd tot cerul. Flăcări lacome se înalță ațîțate de vînt, se îngeamănă și se despletesc, și un nor gros de fum, ca o cortină, se lasă peste această vedenie.</p>
                  <p>Și meșterul amintirii, după ce perdeaua de fum s-a dat într-o parte, a prins să-l clădească din nou mai frumos și mai mîndru decît era.</p>
                  <p>Și anii curg cu întîmplările lor. Tot alte fețe apar în ceardacurile palaturilor, tot alte chipuri de domnițe visează la geamuri, tot alți boieri se adună în sălile mari la sfat. Dar geana de foc ca un blăstăm din veac în veac aleargă sub streșini, pînă ce din palatul străvechi n-a mai rămas piatră peste piatră.</p>
                  <p>Și acum, în clădirea sinistră ridicată îndărătul lui, în clădirea aceea unde necurmat ușile se deschid și bat, glasuri stridente răsună strigînd nume de împricinați. În sălile mari, imagina tristă a lui Crist răstignit pe cruce prezida împărțirea dreptății. În haosul acela de săli, pașii măsoară neliniștiți clipa cînd cumpăna se va pleca spre partea lui, în odăile acelea mucede norocul fiecăruia doarme în in-foliile prăfuite ale arhivelor, în vestibulurile triste se adună acuma și se strecoară misiții, iată lumea pe care o aduc valurile vremii.</p>
                  <p>Piatră peste piatră n-a mai rămas din ce a fost, și el singur, în amurgul acesta de toamnă, între tunurile mute ce-l străjuiesc, pe calul lui de bronz, cu piciorul ridicat, gata parcă să pășească de pe soclu, stă visînd la vremile de altădată.</p>
               </div>
               <div type="div3">
                  <head>De vorbă cu un afiș</head>
                  <subtitle>Publicată în <hi rend="italic">Minerva</hi>, II, 577, 26 iulie 1910 p. 1.</subtitle>
                  <p>Un afiș uzat, găsit într-o carte, mi-aduce aminte de teatrul vechi și de actorii lui, și mă gîndesc cu ce plăcere mergea lumea la teatru pe vremea aceea, cînd toaleta era de rigoare și cucoanele se găteau ca de bal, ca să vadă și să fie văzute.</p>
                  <p>Era o întrecere între frumoasele de atunci, și pregătirile începeau cu ceasuri înainte. Părul era pus în papiliote de dimineață, fierele de frizat pentru zuluf uri, cari se purtau de-a lungul tîmplelor, stau gata la locul lor. Inelele scumpe, cerceii și brățările erau scoase din bisactele, rochiile încercate și potrivite, și slujnicile gata, care c-un ac în mînă, care cu o sponcă, care cu pămătuful de pudră.</p>
                  <p>Și toaleta începea în fața oglinzei, ochii vioi se aprindeau de plăcere, sprinceana se arcuia cu negru, gura se rumenea de trandafiriu, unghia se împurpura de carmin și dinții își încercau fildeșul, schițînd surîsuri nevinovate. Apoi părul, cu pieptănătura lui complicată, o dată așezat, puful stîrnea un nor alb de pudră, și umerii și sînul deveneau mai albi, colțul urechei se rumenea și el cu un pic de roz, smaraldele aruncau sticlirea lor verde, rubinul lăsa un picur de sînge pe un deget, egreta de diamant tremura în păr, mătasa foșnea, și cînd mănușele erau puse, binoclul și evantaiul luate, cupeul ce aștepta la scară huruia pe lespezi și urca dealul Copoului, unde era teatru de atunci.</p>
                  <p>În curtea largă, echipaj lîngă echipaj se rînduia frumos, viziteii își trăgeau glugele peste cap, și de-ar fi nins ori de-ar fi plouat, de se juca comedie sau drama cea mai lugubră, dacă se asasinau regi ori înnebunea vreo eroină, ei încremeneau pe capră, făcîndu-se una cu trăsura, nepăsători de-atîtea fantastice peripeții.</p>
                  <p>Și înăuntru, chilioarele mici cu marginea de catifea purpurie se umpleau una după alta, împrăștiind toate miresmele, frumoasele apăreau cu pieptănăturile lor arhitecturale, pietrele sclipeau, umerii mai albi ca dantelele păreau ninși, mîni grațioase se plecau peste balustrade, capete se învecinau surăzîndu-și și nelipsita orchestră cu alămurile ei ataca zgomotos eterna partitură. <hi rend="italic">Poete et paysan</hi>.</p>
                  <p>Antractele erau lungi, și lumea se vizita din lojă-n lojă, își întorcea vizitele, cornetele cu bomboane și tăvile cu înghețate apăreau, și gurile mîncînd lucruri dulci își spuneau poate vorbe amare cu cel mai grațios surîs.</p>
                  <p>Așa mergea lumea pe atunci la teatru, nu ca astăzi. Și actorii de pe vremea aceea își dădeau toată osteneala și nu erau ocoliți, deși trupele străine nu lipseau, precum nici impresarii care știau afacerile de aur ce se puteau face în Iași.</p>
                  <p>Și zidul cortinei o dată ridicat, rampa tainic învăluită, iată măștile vechi și triste, regii detronați, amorezii oftători, lumina de foc bengal de pe morminte, Don Josè care iese dintr-o trapă pîn'la mijlocul trupului și cere răzbunare, și iată și Cucoana Chirița și toți eroii și eroinele uitați acuma ai lui Alecsandri, întrupați în ființa lui Bălănescu, cel mai iubit între toți, veșnic răsplătit de aplauze și adorat de mulțime. Era de ajuns să apară cu înfățișarea lui bachică, peste măsură de gros, cu burta lui balonată, ca zîmbetul să cîștige lojă cu lojă, scaun cu scaun, pînă în înaltul galeriilor, și teatrul să se prefacă într-o gură imensă care rîde. Și iată Luchian, cu fața lui simiescă și iată tragicul Gallino, ce clătina veșnic din cap ca o potișă chinezească.</p>
                  <p>Acolo am văzut pentru întîia dată și pe Aristița Romanescu jucînd cu veselul Hasnaș, în <hi rend="italic">Angelo Malapieri</hi>.</p>
                  <p>Hasnaș ținea pe atunci rolurile de amorez și juca dramă. Era subțire și zvelt, și glasul lui avea un timbru neobișnuit de simpatic.</p>
                  <p>Dar într-o zi, o flacără alergă sub streșini, fumul și scînteile au umplut aerul, decoruri și costume, spezi și pumnale de lemn, chivere și coroane de carton, lemnărie și tencuială, toate au căzut la pămînt și s-au prefăcut în cenușă.</p>
                  <p>Zidurile singure au rămas, decoruri triste, și între ziduri, ici-colo, urme din chilioarele cu balustrade de pliușă roșă, unde atîtea guri frumoase au surîs, atîtea capete grațioase s-au înclinat și atîtea binocluri au cercetat, căutînd o față cunoscută, un profil iubit.</p>
                  <p>Apoi ploile și zăpada au căzut peste ziduri, ruinele au stat o bucată de vreme în fața soarelui și a lunei, și într-o zi, în căsuțele din dosul teatrului, ce rămăseseră neatinse de puterea flacărei, s-a stins și actorul cel mai adorat al mulțimei.</p>
                  <p>Într-o odăiță scundă, joasă în tavan, cel ce stîrnea rîsul tuturora, cu o lumină aprinsă la căpătîi, după ce murise de atîtea ori, își dormea acum somnul cel din urmă.</p>
                  <p>Mîni grațioase și înmănușate puteau să bată și să cheme, căci mortul ar fi rămas surd la aplauzele atît de iubite într-o vreme.</p>
                  <p>O mască tragică, lipsită de carminul întineritor și de pudra dătătoare de aparențe, care era Madame Lașcu, apăru într-un gang, desenă o siluetă neagră și dispăru. Fața-i era plînsă de adevărate lacrimi, și nu de lacrimi de cabotină, iar el, în sicriul de lemn, pentru cea din urmă oară mă făcu să zîmbesc printre lacrimi, căci din ființa lui, la lumina aceea, se vedea aproape numai pîntecul enorm boltit peste sicriu și vîrful picioarelor micuțe, fața fiindu-i acoperită.</p>
                  <p>Apoi și zidurile au dispărut, cum toate sunt menite să dispară.</p>
                  <p>Viața s-a reînnoit, și cele cîte au fost ni se par acum triste și ofilite ca și afișul acesta vechi, care poartă data unor zile ce nu mai sunt.</p>
               </div>
               <div type="div3">
                  <head>Ceasornicul bunicii </head>
                  <subtitle>Publicată sub titlul „Fantoma amintirii", în Revista democrației române, I, 29, 26 sept. 1910. p. 1140—1142.</subtitle>
                  <p>Urmez o stradă cunoscută, pe care am străbătut-o atîția ani de zile, și fără să mă gîndesc la năvala anilor care au curs peste mine, de cînd trăiesc departe, mi se pare ciudat că prin grădini nu văd aceiași pomi, la geamuri aceleași figuri cunoscute.</p>
                  <p>Aci își apleca ramurile un cais, și dincolo, noaptea, nălucea un arțar alb ca o fantomă. Oprit lîngă un grilaj de fier, îmi reazim capul ca să privesc înlăuntrul unei curți, și nu mai recunosc vechile case în care am stat. Străinul care s-a mutat și-a pus pecetea lui. E tăcere, nu văd nici o trăsură la scară, nici o siluetă de misit, nici o umbră de cerșetor.</p>
                  <p>Și totuși, stînd afară, mă strecor, cu gîndul înlăuntru urc scările, trec ușurel prin ganguri și intru în odaia unde am copilărit. Cu puterea amintirii așez lucrurile la loc, covoarele vechi cu flori șterse, iconostasul în firida din părete, rînduiesc icoanele îmbrăcate în argint, aprind candela, apoi, făcîndu-mă copil, îngenunchi o clipă și, aducîndu-mi brațul spre rugăciune, cerc să-mi aduc aminte pioasele cuvinte spuse altădată. Mă ridic în urmă și trec în altă odaie.</p>
                  <p>Aci un sentiment de adîncă evlavie mă cuprinde. Parcă revăd portretele vechi pe fondul lor de umbră, e noapte după capetele lor și numai ochii penelul morții nu i-a putut întuneca. Triști și buni, privesc ochii bunicilor. Cercei de hurmuz atîrn în urechile bătrînei, ochii sunt negri și întreaga înfățișare îi e străină. Privind-o o clipă, îmi deslușesc multe lucruri ce dorm în mine. Pe fereastră se văd clopotnițele vechi cu cruci strîmbe ale bisericii Barnovschi, și un clopot a prins să răsune și să se tînguiască prelung. În fundul unui divan cu dungi verzi, între perne, o umbră a prins să ia trup, și masca unuia dintre portrete, cu aceleași trăsături, îmbătrînite însă, s-a c006Fborît parcă din ramă pe trupul acela de umbră și a prins să capete expresia vieței.</p>
                  <p>Pe genunchii strînși unul lîngă altul, stă o evanghelie deschisă, și tăcerea din odaie se înfioară din cînd în cînd, la fiecare întoarcere de filă. Eu m-am alăturat ușor privind în carte, și acum o mînă pală și tremurătoare a luminat parcă în aer și mi s-a așezat binișor pe creștet. Gura bătrînă a prins apoi încet, încet să citească, și parcă văd încă fila cu slove vechi pe care sta scrisă evanghelia fiului risipitor.</p>
                  <p>Și cum a stat din citit bătrîna, deodată, sub golul unui glob de sticlă, un ceas a prins să bată. Și în sunetul unei muzici line, ca venită de departe, din altă odaie, din ceasornicul vechi ce închipuia un castel, o arcadă s-a deschis și un alai de nuntă, îmbrăcat în haine tiroleze, un alai de păpuși de porțelan, cu ghirlănzi de flori în mînă și panglici la pălării, a apărut în rama arcadei, a defilat încet și a dispărut din nou cu ultima notă cristalină, sub umbra altei porți ce i s-a închis pe urmă ca trasă de o mînă nevăzută.</p>
                  <p>Un zîmbet duios ca o geană de zi a trecut pe fața bătrînei. Un clinchet sec de mătănii de chihlimbar a sunat, și trupul și-a pierdut conturul și a dispărut fără a mai privi în urmă...</p>
                  <p>Și pasul meu a sunat din nou în golul altor încăperi. Cu fantoma amintirii de mînă am mers, și o gospodărie veche a reînviat : un salon vast, cu mobile fantome, cu jilțuri și canapele mari acoperite cu giulgiuri albe, un salon părăsit de musafiri unde pare că vîntul s-a strecurat pe undeva, pe un geam spart și, aducînd zăpada de afară, a cernut-o mărunt peste tot.</p>
                  <p>Și într-o ramă, iată o canava iubită, răbdător cusută în fir de mătasă și mărgele înșirate. Sub răbdarea acului îndemînatec, bătrînul Milton a încremenit, cu fruntea inspirată, răzemată de mînă, privind cu ochii lui orbi întunericul. Și gura lui s-a mișcat parcă să dicteze un vers ce nu pot să-l aud. Lîngă el, așezată pe un scăunaș, o femeie tînără, ținînd în mînă o pană, a ridicat-o ca să scrie, cu mărgele negre într-o carte albă, deschisă pe genunchi. Cine a fost aceea care a îmbinat în mătăsuri chipul inspiratului poet ? Ce s-a făcut răbdătoarea mînă care a purtat acul și pe care n-am putut s-o sărut niciodată ? Ce vers înduioșat a încremenit negrele mărgele, cine știe !...</p>
                  <p>Și brusc, o tobă a sunat rupînd canavaua visului meu, și toată ograda, ca prin farmec, s-a umplut de figuri răpitoare. Canaturile ușilor s-au deschis brutal într-o parte, și pe scările vechi au dat năvală înăuntru nepoftiții oaspeți.</p>
                  <p>Mîni lacome s-au întins, zăpada albă a giulgiurilor de pe mobile, ca luată de vînt, a fost dată într-o parte, jilțurile vechi au întins milos brațe sfîșietoare, oglinzile s-au mirat parcă de atîtea chipuri necunoscute, urme murdare de pași s-au întipărit pe luciul parchetelor, și portretele triste au prins o viață stranie în ramele lor. Din om în om parcă mergeau ochii bătrînilor, deschizîndu-se cercetători și mînioși, apoi se făceau rugători și dulci, dar mînele lacome se întindeau neîndurate, mutau din loc mobilele neclintite în ungherele lor de ani de zile, deschideau dulapuri, cotrobăiau prin saltare...</p>
                  <p>Mirosuri vechi se ridicară, și deodată, în larma aceea un sunet cristalin căzu și zgomotul se potoli o clipă ca prin farmec, și mînile încremeniră, și pașii statură locului ca lipiți de parchet...</p>
                  <p>O mînă curioasă împinsese un resort, și de sub golul globului de sticlă prăfuită, din ceasul străvechi ce sta cu minutarele neclintite de cînd murise bunica, o poartă s-a deschis, și alaiul acela de nuntă, îmbrăcat în haine tiroleze, alaiul de păpuși de porțelan cu ghirlănzi de flori în mînă și panglici la pălărie apăru, defilă încet și dispăru din nou cu ultima notă cristalină, tîrînd după el sub umbra portalului ce i s-a închis pe urmă toată lumea aceasta de vedenii evocată de puterea amintirii mele.</p>
               </div>
               <div type="div3">
                  <head>Mihail Kogălniceanu </head>
                  <subtitle>Publicată în <hi rend="italic">Luceafărul</hi> [Sibiu], IX, 22 16 nov. 1910, p. 532—534</subtitle>
                  <p>Ce farmec trist au colecțiile vechi, efemerele de o zi, foile grabnic tipărite ca să arunce o știre senzațională, o telegramă care a făcut ocolul lumii, o întîmplare stropită cu sînge și cîte alte fărîme din viață.</p>
                  <p>Așa, răsfoiam mai ieri colecția prăfuită a unui jurnal ce poartă data anului 1877, și o melancolie nestăpînită mă cuprinsese, cetind întîmplările trecute, dînd peste nume ce au pasionat opinia publică și peste anunțuri de prăvălii vechi.</p>
                  <p>Filă peste filă se așeza, zi peste zi, an peste an, păstrînd în ele, ca în niște pături sedimentare, urma unei vieți care a fost.</p>
                  <p>Și iată că printre atîtea știri și fapte diverse, printre telegramele ce vădeau starea febrilă de care era cuprinsă lumea în apropierea războiului, am dat peste faimosul discurs al marelui Kogălniceanu, privitor la profesorii Universității din Iași. Pasionat, ca un vînător chemat pe o urmă, am rătăcit înainte în pădurea aceasta de hîrtie, ale cărei foi le-au scuturat rînd pe rînd anotimpurile. Și figura marelui om se înălța covîrșitoare dintre pagini, întunecînd încetul cu încetul pe ceilalți, pe toate gloriile de o zi, pe toate fantoșele cari reușise să înșele cu aparența lor zgomotoasă ochii miopi ai contimporanilor. Gîndirea vie licărea scăpărătoare dintre rînduri, și mintea mea rămînea vrăjită de puterea cugetării lui, de caldul patriotism, de înflorirea curat neaoșă a cuvintelor pe cari Ie îngemăna în elanurile lui oratorice. Nu erau vorbele de efect ale oratorilor noștri, cari îți iau auzul cu sonoritățile lor și apoi rămîn goale de miez, o dată ce litera nepărtinitoare a tiparului ți le pune sub ochi.</p>
                  <p>Și încet, încet, ridicîndu-mi privirile de pe foile prăfuite, l-am revăzut așa cum l-am cunoscut în casa noastră. Omul de toate zilele, glumeț și iubitor de copii, a reapărut cu ochelarii lui măritori, sub sprîncenele stufoase, cu tufele de păr creț și alb ciufulit în jurul tîmplelor, cu barbișonul mișcător deasupra celor trei rînduri de bărbii, cu pîntecele enorm, boltit peste picioarele scurte, cu mîna elegant îngrijită și fină, ca o mînă de femeie.</p>
                  <p>O prietenie veche îl lega de tata, și, cu toată deosebirea de cultură ce era între ei, marele om iubea drumul casei noastre și venea, în orele lui de îndoială, spre omul de bun-simț ce era părintele meu, ca la un fel de puls al vieței politice din Iașii de atunci, și discuțiile se încingeau vii și nervoase, vesele și pline de ironii. În fața mesei bogat încărcată, cu șervetul alb înnodat pe după gît ca la un copil, cu furculița și cuțitul ținute războinic în mîinile mici gata parcă de apărare, vorbind și mîncînd ca un Gargantua, așa mi-l arată mai bine mintea.</p>
                  <p>Și în casa noastră, într-o ramă de aur a stat pînă tîrziu un portret, pe care tata, în admirația lui, îl aninase la locul de onoare. În fața biroului, dacă ridicai ochii, îi întîlneai privirea mioapă după ochelari și, fără să vrei, un respect adînc te cuprindea față de fruntea aceea boltită, în care sălășluiseră atîtea gînduri mari. Ani de zile stătuse neclintit acolo, și marelui om îi era drag intrînd în casa prietenului să-și contemple imaginea fidelă. Spre portret căutau mai întîi ochii lui cercetători intrînd în casă, și chipul i se lumina de o bucurie copilărească față de acest omagiu de iubire și de admirație.</p>
                  <p>Dar într-o zi, fluctuațiile viforoase ale politicei îi despărțiră, și tata porunci să dea portretul jos din cui și să-l urce în pod. Portretul apărea și dispărea după cum erau și vremurile, și conul Mihalache știa dinainte, intrînd în casă și ridicînd ochii spre locul cunoscut, la ce fel de primire trebuia să se aștepte.</p>
                  <p>Acest episod hazliu s-a repetat de multe ori, pînă ce pasiunile și înverșunările politice au contenit, și el a rămas neclintit pe zid, spre admirația copiilor, cari l-au păstrat la locul de onoare pînă întîmplările i-au mutat și pe ei din casă.</p>
                  <p>Bătrîn de tot îl revăd apoi, într-un palton lung pînă la pămînt, urcînd greoi scările unei tribune. Într-o sală furtunoasă de întrunire, glasul lui stîns și plîngător abia răsună și lacrimi mari i se rostogolesc pe obrajii bucălați, fără să le poată stăpîni. Mîna lui mică și fină duce la gură din cînd în cînd o sticluță din care bea și, în tăcerea din sală, glasul reîncepe tînguitor. Se apăra bătrînul de o acuzare ce i s-ar fi aruncat și vorbea de Iașul lui de care îl legau atîtea amintiri și care-i datora atîta. Se apăra că într-un discurs ar fi spus că toată viața trebuie să se restrîngă spre centru, și că astfel își renegase orașul, spunînd că poate să crească iarbă pe străzile lașului. O mîhnire nesfîrșită cuprinsese sala și un sentiment de rușine parcă îi învinsese pe toți. Era ceva sfîșietor în glasul lui și apărarea aceea era făcută ca de pe pragul unui mormînt.</p>
                  <p>Și după cîțiva ani apoi l-au și dus la locul de odihnă, în glasul clopotelor și în mireasma ghirlănzilor de flori, unde doarme și acuma, așteptînd ca vremea și istoricii să refacă marea și covîrșitoarea figură care a fost el.</p>
               </div>
               <div type="div3">
                  <head>A. D. Holban </head>
                  <subtitle>Publicată în <hi rend="italic">Ordinea</hi>, II, 428, 17 mai 1909, p. 1.</subtitle>
                  <p>Sunt unii oameni senini și blînzi, cari împrăștie în jurul lor o atmosferă de bunătate ce te farmecă și te cîștigă cu fiecare vorbă, cu fiecare gest al lor ; iar alții care te resping de la început și față de cari nu știu ce sîmțămînt tainic îți dă de știre să te ferești. Unul dintre aceștia din urmă este și veteranul om politic A. D. Holban, o interesantă figură a Iașului din alte vremuri.</p>
                  <p>Mi-am adus aminte de dînsul citind într-un ziar recent reflecțiile sale pline de răutate la adresa artiștilor noștri de astăzi. Îl cunosc de cînd eram copil; pot zice că m-am trezit cu el în casă, căci, cît timp a trăit tatăl meu, nelipsit a fost din casa și de la masa noastră.</p>
                  <p>În anii din urmă însă, îl pierdusem din vedere aproape cu desăvîrșire ; glasul lui parcă amuțise în larma uriașă ce o fac luptele zilelor noastre, cu alte aspirații, cu alte idealuri, cu altă pornire de muncă. Arar doar, ca un clopot dogit, îl mai auzeam cînd mă abăteam prin Iași discutînd și aruncînd diatribe vehemente comesenilor lui de la glorioasa cofetărie a lui Tufly ; arar mai citeam cîte un articol imund prin vreun ziar, în care, ca o sepia mînioasă, își arunca din cînd în cînd norul de cerneală ca să dea din nou afund pentru cine știe cîtă vreme.</p>
                  <p>Nu m-a surprins deci noua lui izbucnire, dar mi-a evocat toată copilăria mea. Îl revăd ca pe un căpcăun hămesit, cu osatura puternică, livid ca un spectru, cu fălcile enorme, cu ochii mascați veșnic de ochelarii negri, încălecați pe un nas cărnos, cu nările răsfrînte, din care țîșneau necontenit două șuvoaie de fum...</p>
                  <p>Nimic nu era destul de bun pentru el; mîncările cele mai scumpe, pateurile cele mai alese, brînzeturi, fructe dispăreau ca într-o prăpastie în gura lui enormă... Regretata pivniță a tatălui meu, garnisită cu cele mai prețioase vinuri de marcă, nu avea nici un secret pentru dînsul.</p>
                  <p>El mînca, el bea, el vorbea.</p>
                  <p>Nimănui nu-i era îngăduit să-l întrerupă, nimeni n-avea voie să emită o părere personală în fața acestui etern musafir, la care se uitau toți ca la o spaimă a vremii.</p>
                  <p>La noi în casă era o veșnică perindare de oameni politici, oameni de afaceri, samsari și paraziți. Veneau boieri scăpătați, relicvii de neam cu apucături patriarhale din vremea lui vodă Sturza, în general oameni simpli, modești, nelustruiți de cultura apusană... În mijlocul acestui bizar amestec, el trona, și nici unul din cei pe cari obiceiul, întîmplarea sau cine știe ce interes îl aducea la masa noastră nu scăpa de fulgerile lui... Toți îl temeau și-l tolerau, fără să-l poată suferi, văzînd în el un viitor „om mare".</p>
                  <p>Tatăl meu avea o adevărată slăbiciune pentru el. Într-un moment dat, chiar îi pusese la dispoziție o casă alături de a noastră, unde într-o bună zi s-a instalat cu arme și bagaje. Mi-aduc aminte de vălmășagul ciudat de lucruri ce l-am văzut în acea locuință. O neorînduială de om care parcă veșnic sta să pribegească și o lipsă de temeinicie ce contrasta cu gospodăriile așezate de pe atunci. Vrafuri enorme de cărți, foi despărechiate, teancuri de jurnale prăfuite, revărsate în toate părțile. Monitoare vechi, tratate de agricultură, rămășiți din timpul cînd era elev la școala din Grignon, toată literatura lui Paul de Kock, Gaboriau, vagi manuale de economie politică, fascicole obscure, broșuri politice, scrisori răvășite, cartoane cu desenuri și caricaturi, toate zăceau vraiște aruncate una peste alta pe birou, pe scaune, pe podele. În păreți, panoplii cu arme vechi, trombloane, vincesteruri, iatagane, pistoale de duel și alte obiecte cari fac bine în casa unui polemist...</p>
                  <p>E incontestabil că, printre această lume simplă de burgheji blajini, acest om veșnic irascibil și vehement era o figură aparte.</p>
                  <p>Pentru el se punea mînă de la mînă și se scoteau jurnale, ca <hi rend="italic">Darabana</hi>, <hi rend="italic">Capitala Bandei Negre</hi>, <hi rend="italic">Patria</hi>, în care el putea să-și canalizeze prisosul de venin, combătînd „regimul nefast” al lui Ion Brătianu. Articolele, înainte de a fi așternute pe hîrtie, erau trîmbițate în timpul mesei cu atîta convingere aparentă, încît eu, în mintea mea de copil, văzînd pe acest căpcăun uscat, gesticulînd cu mînele lui uriașe și osoase, cu unghii fioroase de animal apocaliptic și aruncînd pe nări cele două necontenite șuvoaie de fum o dată cu torentul de invective care-i curgeau din gură, îl priveam cu răsufletul oprit, crezîndu-mă veșnic în ajunul unui cataclism.</p>
                  <p>Aceasta a ținut ani de zile. Ani de zile a știut, cu o dibăcie diabolică, să creeze și să hrănească în jurul său atmosfera asta de agitație, în care putea să ațîțe vîlvă în jurul numelui său. În întrunirile „opoziției unite” era așteptat ca să spuie cuvîntul decisiv care să răstoarne pe „sanguinarii care domneau în Capitala Bandei Negre".</p>
                  <p>Celebritatea lui creștea, și nimeni nu se îndoia că acest om va fi într-adevăr un viitor „om mare".</p>
                  <p>
                     <lb/>Și anii au trecut, s-au dus bătrînii unii după alții, bunii burgheji blajini și sinceri, s-au risipit părinții noștri, casele vechi s-au înstrăinat și multe lucruri s-au prefăcut de atunci în Iașul copilăriei mele. Turnul Goliei a scăzut, cel din poarta Tresfetitelor s-a dărîmat, păreții îndurători ai sălei de întruniri „Pastia” repercutează astăzi ecoul altor glasuri chemate să strige în deșert durerile poporului, redacțiile adăpostesc alte celebrități... și numai cel predestinat să ajungă un „mare om” durează încă, cu legenda lui... Bătrînețea i-a mai pus o leacă de carne pe oase, l-a rotunjit, i-a nins pe cap și pe barbișon, i-a mai umplut proeminența fălcilor, i-a mai îngreuiat gesturile inutile... Pe el singur l-a cruțat timpul, i-a păstrat răutatea ca un elixir și l-a osîndit să-și ducă mai departe viața zadarnică de pîn-acum, ca un Cain ce nu a avut stofă. Zadarnic mi-a înfiorat copilăria și-a amăgit o generație întreagă. Nu era nimeni după ochelarii aceia negri, nimic îndărătul vorbelor răsunătoare, nimic în această uriașă întrupare, decît un stomac și o pungă de fiere...</p>
                  <p>Astăzi, cînd arar mai dau cu ochii de acest nume, care ca un înecat tot mai caută să iasă la suprafață în vîrtejul grăbit al zilelor noastre, rîd, cum probabil ar rîde și artiștii noștri, dacă ar ști ca mine cine e moșneagul acesta care insultă.</p>
                  <p>Pentru ei am zugrăvit acest portret.</p>
               </div>
               <div type="div3">
                  <head>Clopotele</head>
                  <p>Ce farmec de nedescris au povestirile despre un oraș vechi, care a fost în floare odată și din care, din cine știe ce întâmplări, s-a retras viața !...</p>
                  <p>Vîntul venind a adus zi cu zi tot alte fire de nisip, le-a strecurat prin încăperi, le-a cernut pe coperișuri, le-a împinzit ca un giulgiu, făcîndu-le una cu pămîntul. Vîrfuri de coloane au mai stăruit ici-coio, de cari, caravanele trecînd, vorbeau ca de rămășițele unei cetăți înfloritoare ; apoi și coloanele au dispărut cu veacurile și numai în cărți a mai rămas pomenire de ceea ce a fost în strălucitoarele și albele orașe ce se ridicau odinioară. Pe unele, după epoci îndelungate de glorie, un simplu cutremur le-a dat jos peste noapte, asemenea unui șubred joc de cărți clădite de un copil, ori năvala cenușei unui vulcan le-a năpădit, surprinzîndu-le în plină activitate. Pe altele, valurile le-au înghițit pe totdeauna și numai în legendele și baladele vechi mai trăiesc ascunse în fundul apelor, cu palaturile și clopotnițele lor care se trezesc noaptea și-și sună clopotele lor scufundate.</p>
                  <p>Și nu știu de ce, lașul, în serile de toamnă umede, cînd clopotele încep să sune de vecernie din nenumăratele turnuri, în negură, mă face să mă gîndesc la un astfel de oraș scufundat și să-mi închipui că trăiesc într-un afund de apă, unde lumina de-abia mai străbate și din care mă lupt, cu toată dragostea mea de viață, să ies, să mă ridic la suprafață ca să respir și să-mi umplu plămînii de aerul curat și binefăcător al cerului, și să mă încălzesc din nou la lumina fericită a soarelui.</p>
                  <p>În neguri clopotele plîng, se tînguiesc, se cheamă, cum nu le-am mai auzit nicăieri în altă parte. Sunete grave pornesc coperite, călătorind parcă prin apă, se ajung cu altele, se-nfrățesc, se-mpreună, pentru ca să amuțească și să reînceapă iarăși într-o armonie surdă, într-un murmur confuz. De multe ori mi se parc că am pus urechea la pămînt și că ascult, așa vine de departe sunetul, așa de trist plîng clopotele. Parcă e glasul unei vieți care a apus, parcă ar fi un ecou venit de cine știe unde.</p>
                  <p>Și din afundul acestei ape tulburi, nemaiavînd energia să ies, caut să-mi aduc aminte, să reîntregesc o lume care a dispărut, să reclădesc ici-colo o locuință veche, să reînalț un turn dărîmat, sub care dorm atîtea ființe pe care le-am cunoscut. Din casă-n casă umblu, aprind lumini, reîntocmesc gospodării vechi care au fost, îi strîng pe cei plecați, refac grădini, răsădesc copaci pe cari i-am știut și nu mai sunt nici ei, realcătuind cu amintirea o viața patriarhală și fericită.</p>
                  <p>Figurile străine de astăzi, semitele figuri văzute pretutindeni dispar ca prin minune ; o mînă nevăzută parcă șterge firmele cu nume iudaice și scrie alte nume pe ele, negustori vechi și glumeți, în giubele pitorești, stau pe scăunelele lor în fața prăvăliilor, vorbăreți și prietenoși, cum erau altădată...</p>
                  <p>Toate aceste țin o clipă însă, și apoi dispar, lăsîndu-mă trist să mă gîndesc cîtă schimbare s-a petrecut în așa de scurtă vreme. Simt că trebuie să plec, trebuie să mă smulg din orașul acesta unde mă țin atîtea rădăcini. Cineva parcă-mi spune: pleacă de aici cît mai este vreme, dacă nu vrei să rămîi înnămolit pe totdeauna. O părere de rău însă mă prinde de tovarășii mei, căci lașul e ca o vastă familie, în care toți se cunosc, se ajută și se tolerează. Cea mai mare parte dintre ei parcă nu mai vreau nimic ; se mulțumesc că sunt la adăpost și pot să mănînce și să se îmbrace. Un rest din fastul vechei boierimi le impune încă fațada, aparența: și toată truda lor e de a-și îngriji ființa lor exterioară. <hi rend="italic">Eul</hi>, la dînșii, este același, căci toți trăind într-o neîntreruptă comunitate, au ajuns să se asemene, în afară de micile lor daraveri cotidiane, de orele de slujbă sau de birou, căci mai toți sunt funcționari și sinecuriști, nimic alta nu-i mai tulbură. Fiecare așteaptă cîte o moștenire sa-i cadă din cer, după ani de zile de la năruirea fantasticelor averi ce au fost, ca un naufragiat care nădăjduiește corabia mîntuitoare. În monotonia acestei vieți, orice lucru întîmplat ia proporții ce-i privesc parcă pe toți, o curioasă francmasonerie îi leagă și toți iau parte la bucuriile și durerile celorlalți, precum își împart și banul sau nevoile. La capătul acestui trai comun, nici un ideal, nici o încercare măcar pentru a ieși și a da o dovadă de existența lor.</p>
                  <p>Și cu toate acestea cunosc printre ei oameni de o inteligența superioară, ființe care au dat la un moment probe de energie și voință, talente diverse, predispoziții naturale, suflete alese și bogate, cum rareori am întâlnit în alte părți.</p>
                  <p>Cum se explică aceasta ? Ce fatalitate s-a abătui peste orașul acesta mort ? De ce energiile dorm și nu e chip să se mai redeștepte ? De ce atîta renunțare de sine? Ce e somnolența aceasta vagă și misterioasă care-i lenevește pe toți, le îngreuie avîntul și-i face să se asemene? Să fie lipsa unui mîntuitor ? Și dacă ar veni oare acela, l-ar asculta cineva? Ar fi el în stare să împrăștie atmosfera asta de somnolență biruitoare, în care plîng și se tînguiese clopotele ca într-un oraș din legende, scufundat sub ape ?</p>
               </div>
               <div type="div3">
                  <head>Tata</head>
                  <subtitle>Publicată în <hi rend="italic">Minerva</hi>, III, 759, 28 ian. 1911, p. 1.</subtitle>
                  <p>Ca un miraj nălucitor te-a chemat pe tine strălucirea aurului, și tu cel dezbrăcat de toate patimele ai alergat după el pînă ce ai căzut. Negrul neant la tine a fost mărginit de un zid de aur și zidul s-a prăbușit peste tine, îngropîndu-te sub el.</p>
                  <p>Ce urmăreai tu, de ce te-ai zbuciumat, de ce flacăra vie a minții tale a ars fără preget, ca vîlvătăile de foc ce le aprindeau și le hrăneau necurmat întîii oameni în vremuri obscure, ca să se apere de dușmănia fiarelor ?</p>
                  <p>După perdeaua de foc a minții tale, ai stat tu ascuns toată viața, apărîndu-te. Vie, puternică, fantastică, se consuma inteligența ta. Mari, flăcările jucau zvîrlind scîntei orbitoare. Vînturile întîmplărilor o înălțau și o coborau și ghearele lacome așteptau cu răbdare să te sfîșie ; sclipitorii ochi pîndeau din umbră stingerea marelui incendiu, ca să poată prin drumul de cenușă să ajungă pînă la tine.</p>
                  <p>Ce te împingea pe tine, căci din înfrîngeri și dureri, ca la mulți alții, a crescut energia ta. N-ai avut amoruri triste de uitat, nici patimi care să te dezguste. Ți-ai dat tu oare seama de timpuriu că totul se vinde pe lume, că voințele cele mai tari se încovoaie, că un picur de aur căzut pe conștiința cea mai liniștită întinde cercuri la infinit ?</p>
                  <p>Tu care erai cel mai conștient dintre oameni că lucru mai fluid și mai călător decît banul nu poate să fie, tu a cărui casă era schimbată într-o bursă, unde o goană eternă de jidovi venea împinsă necurmat de dimineață și pînă seara, cu dreapta întinsă ca să ofere și cu stînga ca să ia înapoi. Un potop întreg de hîrtii timbrate, de citații și de poliți, de proteste și adjudecări au curs cît ai trăit. Trăsurile au duruit fără încetare pe lespezile curței noastre, făcînd să tremure geamurile; la masa noastră albă și îngrijită toți nepoftiții oaspeți s-au așezat, toate fețele veroase s-au rînduit, toate figurile patibulare au apărut. Mîncările cu cifrele la un loc le mestecai, căci fiecare venea cu cifre, fiecare vorbea de sume fantastice, toți veneau să te îmbie cu ceva. Necontenit pe drumuri și între două trenuri, acum aci și acum aiurea... ; neodihnit și zbuciumat, pretutindeni călător, precum călător e de-a pururi și banul.</p>
                  <p>Cum nu stă el la un loc, așa n-ai stat nici tu. O clipă de răgaz n-ai avut să-ți mîngîi copiii. Străini am crescut noi de tine și puțin am auzit vorba ta. N-aveai tu o casă minunată, moștenită din părinți, cu un pridvor frumos și alb ce da spre o grădină, unde flori bogate rîdeau în straturi și unde un șipot plîngea necontenit, aducîndu-și aminte de copilăria ta ? Pentru ce atîta pămînt, cînd atîta cît se întindea în jurul casei tale ți-ar fi fost de ajuns să fii fericit! Tu tot mai multe ai vrut; pămîntul din tine cerea pămînt și a vrut să se întindă. Prin voința ta lanuri verzi și holde blonde au ieșit pretutindeni; sute și mii de brațe s-au ridicat ca să arunce sămînța și să coboare sapa. Pămîntului încă nou ce ar fi rodit, scrijelat de simplul fer de plug, tu i-ai adus complicate pluguri cu aburi, ca să facă arătura adîncă. Gestul sămănătorului l-ai înlocuit cu acela al mașinelor, al vechei săceri învîrtite ca un crai nou, secerătoarele ce se mișcau prin lanuri cu aripele lor fantastice și multicolore. Nimic nu era cu neputință pentru tine, și cum ai adus mașini, ai adus și oameni, ai golit cartierele transteveriane , ori Santa Lucia Neapolului ca să-i aduci la noi ; ai vrut să intervertești climele și să schimbi grîul în orez, pilaful cu mămăliga ; nimic nu te-a oprit în trufia ta, și pentru ce toate acestea ?...</p>
                  <p>Himera, eterna himeră care ne poartă pe toți și ne momește de a fi cum n-a mai fost altul. Deschise sunt căile toate, himera-ți întinde cîrca, și dacă ai urcat pe ea crezi că-ți e de ajuns să vrei, și să te înalți în soare. Ai fost slăvit și temut, ai simțit marea voluptate de-a fi mișcat oamenii, te-ai bucurat poate făcînd să se încovoaie umerii multora sub disprețul banului tău, inima ta a bătut mai tare cîteodată, cînd ai putut să aduci puțină fericire deschizîndu-ți darnică dreapta, dar avînturile toate trebuie să fie fără popas, și cel ce merge spre soare nu trebuie să cate înapoi...</p>
                  <p>Ai șovăit o clipă, boala te-a doborît, flacăra marelui incendiu, după care se ascundea mintea ta, a început să pîlpîie, și cînd ai văzut lacomii ochi ce te pîndeau, ascuțitele gheare ce stau de atîta timp gata să te sfîșie, nemaiavînd ce arunca pentru a o hrăni, ai lăsat-o să se stingă și te-ai dat învins.</p>
                  <p>Și astăzi cine-și mai aduce aminte de tine, cine mai știe cîte pămînturi ai avut sub soare, cîte lanuri au rodit prin voința ta, cîte guri au avut ce să mănînce, cîtă viață și energie ai cheltuit în căutarea strălucitorului aur... Dar pe fiecare îl cheamă un miraj, și cum nu te înțeleg eu pe tine, care mi-ai dat ființă, tot așa nu m-ai înțelege nici tu, dacă ai vedea de ce mă zbucium și cărui altar slujesc.</p>
               </div>
               <div type="div3">
                  <head>Țiganii</head>
                  <subtitle>Publicată în <hi rend="italic">Minerva</hi>, III, 756, 25 ian. 1911, p. 1.</subtitle>
                  <p>Cînd soarele urca încă nevăzut, departe, după dealuri, rumenind zarea, pe largul șesului întins și galben, cei ce nu cunosc alt coperămînt decît clopotul de azur al cerului își opriră mersul și poposiră pe marginea Elanului secătuit de arșiță. Un scurt moment de repaos, o haltă în infinit, o clipă de înstăpînire a marelui pămînt pentru a purcede aiurea, unde-i duce deșirul nesfîrșit al ghemului ce l-a scăpat din mîni ursita lor.</p>
                  <p>Căruțele au stat, umbrele de cai au fluturat din coame, apoi, liberați de hamurile de frînghii, au prins să pască iarba rară. Un țol negru, întins pe cîțiva pari, a făcut o perdea dinspre partea vîntului. O licărire sfioasă de lumină a tremurat, vîlvătaia unor flăcări albastre a zbuciumat apoi și un ceaun negru a fost așezat pe pirostrii. Puținul ce dă viață : cîțiva pumni de făină galbenă ca aurul și mîna obișnuită de sare, aruncată pe fundul negru al unui ceaun, a fost de ajuns ca să înveselească hoarda. Sclipiri de argint, ca rămășiți de lună, s-au aprins în pletele femeilor, lumini de bunăvoie au scăpărat în ochii bărbaților și zarva obișnuită s-a pornit în lumea măruntă a dancilor.</p>
                  <p>Și soarele, vechiul lor cunoscut, ce i-a văzut de la începutul vremurilor pretutindeni, bătrînul soare, prietenul bun ce i-a încălzit, rumenindu-le pielea lucie ca bronzul, darnicul cuptor, în fața căruia s-au zbicit de atîtea ori de umezeala ploilor, luminoasa călăuză ce le-a arătat de atîtea ori răsăritul și-a arătat încă o dată fața lui de aur privind la dînșii.</p>
                  <p>Zvelte, trupurile s-au ridicat și mînele cu încheieturile neînchipuit de fine s-au înălțat spre el într-un avînt. Singuri apaticii urși ce nu se mai pot bucura cu ochii lor orbi de bucuria luminei au clătinat din cap triști, sunîndu-și lanțurile. Captivii eternilor liberi, singuri, rămîneau posomoriți. Grămadă apoi, după perdeaua de țol ce le slujea de adăpost, s-au strîns rătăcitorii să puie la cale măruntele trebi. Fără umbră de sfială, ca în vremea cînd omul nu cunoștea încă păcatul, o fată, cu un gest natural, și-a scos cămașa și s-a pus s-o cârpească.</p>
                  <p>Luminos ca o rază părea firul de ață ce-l înălța și-l cobora acul din mîna ei. Negre, ca niște șerpi, șuvițele părului i se rostogoliseră peste umeri și peste sîni. Și cum sta așa, vorbind în răstimpuri cu un flăcău ce o privea cu ochii liniștiți, nudul ei sănătos, sărutat de soare, părea tot atît de cast ca o statuie, în cadrul naturei aceleia sărace.</p>
                  <p>Crescuți în sînul naturei, nedeformate de tiparul hainelor, trupurile lor au rămas zvelte, mișcările armonice și îndemînatice ca și ale animalelor. Frumoși ca nimeni alții, de o frumusețe sălbatică, bătuți așa de ploi și vînturi, tipul rasei lor s-a păstrat, lucrînd atît cît trebuie să mănînce, umerii lor nu poartă stigmatul încovoiat al muncii.</p>
                  <p>O lenevie dulce, însă, le însoțește toți pașii. Femeile au o clătinare ușoară pe șolduri cînd merg, părînd a trage după ele trena unei rochii imaginare. Bărbații, un ritm ciudat al capului, ca atunci cînd îți apleci urechea ca să asculți un sunet. Promiscuitatea în care trăiesc nu-i degenerează și te întrebi din ce izvoare ascunse își reînnoiesc mereu puterile. Aerul, lumina, libertatea poate.</p>
                  <p>Eu i-am pizmuit totdeauna, și unde i-am întîlnit mi-a fost drag să-i privesc. Să nu te obișnuiești cu nimic, să fii antipodul statorniciei, să nu-ți legi eul de toate micile lucruri din care e făcută viața noastră, să știi că astăzi nu va fi ca ieri, că nu vei vedea aceleași priveliști prin geamurile tale, ci ochii tăi vor privi tot alte decoruri, să asculți de forța obscură care te mină și să mergi înainte mereu, fără să regreți nimic.</p>
                  <p>Trași de firul lor nevăzut, pe unde nu i-am întîlnit, și totuși un prieten îmi spunea că pașii aceștia rătăcitori știu unde merg și că voințele acestea în mișcare au o țintă.</p>
                  <p>Îmi spunea că cetele acestea răzlețe nu sînt decît fărîmele conștiente ale unui mare trup, și că o dată pe an, spre sfîrșitul lunei august, s-adună cu toții ca într-un congres, pe un larg tăpșan, din județul Iașului, unde s-a aciuiat o șatră cu un bulibașă bătrîn, ca un patriarh. Așa, cît ai clipi, călători sub lună, în același timp anumit, sosesc de pretutindeni negrii musafiri; în zgomote de zurgălăi și în pocnete de bice, căruțe greu încărcate vin, urmînd una după alta. De pretutindeni, izvorînd ca din pămînt, răscrucile îi adună și-i împrăștie, pe jos se strecoară unii, călări fugăresc alții, și tăpșanul ca prin farmec se umple de corturi, de căruțe, de danci goi, de fete cu părul aproape albastru și cu dinții ca fildeșul, de oameni vînjoși, cu privirile viclene și negri ca tăciunele.</p>
                  <p>Un norod întreg de urși își sună lanțurile, focuri se aprind pretutindeni, și așa stau trei zile, sfătuind și punînd la cale cu bătrînul patriarh, mai-marele lor.</p>
                  <p>Ce pun ei la cale, ce taine vorovesc, ce negre și înfiorătoare mărturisiri fac în fața lunei nu știu, dar prietenul meu spune că această vastă și neagră congregrație nu face alta decît să puie la cale care ar fi locurile cele mai bune de umblat, casele cele mai lesne de prădat, omorurile cele mai fără grijă de făptuit.</p>
                  <p>Așa o fi, dar mult nu ține popasul, și spovedaniile, și cei veniți, a treia noapte, pînă în zori, cum au sosit așa și dispar.</p>
                  <p>Cort lîngă cort, la un semn dat, ca și cînd un vînt puternic ar bate, cad la pămînt, focurile se sting, caii înhămați în grabă își sună zurgălăii, dancii și femeile sar în căruțe, oamenii încalică, și negrul norod, cu tainele lui, apucînd care la răsărit, care la apus, se face nevăzut, urmîndu-și fiecare calea lui.</p>
               </div>
               <div type="div3">
                  <head>Fata din dafin </head>
                  <subtitle>Publicată în <hi rend="italic">Viața socială</hi> I, 10 nov. 1910, p. 196—107</subtitle>
                  <p>Ce dulci erau serile de vară în cerdacul casei noastre. Stîlpi albi îi sprijineau bătrîna streșină plină de cuiburi și perdelele de salcîm albastru o înfloreau întotdeauna. Lespezile de piatră sură ale scărilor, printre crăpăturile cărora portolacul își prindea rădăcinele îndărătnice, rămîneau calde pînă tîrziu, și greierii, odată cu luceafărul de seară, își începeau eterna lor cîntare. Sfios prindea unul să cînte ca încercînd un acord, apoi sute de glasuri răspundeau de pretutindeni, ca la o poruncă, și monotonul refren se prelungea pînă la ziuă.</p>
                  <p>Stelele, una cîte una, se aprindeau licăritoare, de la cele mari pînă la cele mici, și-apoi în tîrziu, ca și cum un alt Prichindel nevăzut ar fi aruncat în urma lui risipitele fărmături ca să-și însemne drumul pe unde a trecut, o spuză lucitoare de stele se arăta de-a curmezișul cerului.</p>
                  <p>Umbrarele se întunecau și minunatele flori înviorate de rouă îmbălsămau mai tare, ca și sufletele noastre după un plîns tăcut. Fîntîna cînta, și pe apa havuzului împresurat de teii înalți, sădiți laolaltă și crescuți ca niște frați gemeni, nuferii pali stăteau neclintiți, ca și cum o făclie trecută pe fața unei oglinzi ar fi lăsat să-i cadă pe urmă picuri de ceară.</p>
                  <p>Și noi, frații amîndoi, crescuți în farmecul poveștilor și lăsați în voia lor, cînd toți dormeau, ne furișam din casă și, strîngîndu-ne unul lîngă altul, ne așezam pe lespezi și așteptam încrezători ca lumea fantastică a celor ce au ființă în povești să se trezească și întrupeze.</p>
                  <p>La Fata din Dafin visam noi, la frumoasa și bălaia copilă robită de un farmec, căci în grădina noastră era un dafin uriaș și plin de scorburi, în care apele ploilor strînse luceau în nopțile de lună ca niște ochi misterioși. Spre el ne aținteam ochii la orice zgomot, așteptînd ca închisoarea de lemn să se deschidă și albaștrii ei ochi luminoși să lumineze întunericul. În haine albe de crin o îmbrăca fantazia noastră, un mac roș ca un potir plin de sînge trebuia să poarte la piept și un galben trandafir în mină.</p>
                  <p>Dar dafinul rămînea neclintit, murmura cînd bătea vîntul și arar se înfiora de un suspin ca din adîncurile lui venit, căruia în zadar căutam să-i dăm o tălmăcire...</p>
                  <p>De Fata din Dafin ne era dor nouă, și cîte nopți n-au crescut și au scăzut deasupra capetelor noastre. Imensul mister ce învăluie lumea plantelor cîte nu ne-a spus nouă ! Toată poezia aceea semănată așa de darnic, toată simfonia viorie de semitonuri, unde nimic nu rănește ochiul, toată lumea de vis care îndulcește decorurile, cît de mult nu ne-au desfătat !</p>
                  <p>Căci numai noaptea știe, pe unde trece cu dulcea ei estompă, să șteargă marginea realului și să ne unească cu nemărginirea... Numai ea dezrobește flăcările comorilor și le face să joace și să tremure în aer, numai ea știe să ațîțe flăcările minței și să deie ochilor putere de a vedea mai departe, dincolo de zidul mărginirei.</p>
                  <p>Și dacă n-am mai căutat pe frumoasa fată bălaie cu ochii albaștri, dacă n-am mai bătut cu mînele mele de copil în lemnul răsunător al dafinului bătrîn, dacă nu m-am mai înfiorat de apele ploilor ce priveau adunate în scorburi ca niște ochi misterioși, dacă n-am mai tresărit de suspinul acela adînc ieșit ca din afundul unui suflet din trunchiul străvechi, totuși ochii albaștri ai dulcei fantasme visate i-am așteptat, căutîndu-i de atunci pretutindeni în lume...</p>
                  <p>Dacă dafinul bătrîn nu și-a deschis inima să-mi arate comoara lui, comoara întreagă de poezie a nopților pe care le-am pierdut privind la dînsul mi-a pătruns fără de voie sufletul.</p>
                  <p>Nemărginita poezie risipită așa de darnic, de la lacrima stelei din infinit și pînă la stropul de lumină al licuriciului, mi-au luminat îndeajuns ochii. Freamătele împrăștiate care trec pe vîrfurile ierburilor plecate, ca și pe înaltele frunzare ale copacilor, mi-au fermecat cu prisos auzul. Mirezmele toate, pe care trupurile florilor le exală, m-au făcut să știu ce-i îmbătarea și să-mi pot fermeca singur, oriunde aș fi, întunericul.</p>
                  <p>Și ca dafinul acela bătrîn ce-și păstra comoara lui, arborul acela sădit în decorul minunat al grădinei noastre, așa am închis și eu acum în adîncul sufletului meu o ființă minunată, ochii albaștri, căreia îi voi închina toată poezia pe care simțurile mele au cules-o de-a lungul anilor la lumina stelelor, atunci cînd greierii cîntă și cînd Prichindelul ceresc își aruncă în urma lui spuza fărămiturilor de stele ca să-și însemne drumul pe unde a trecut...</p>
               </div>
            </div>
         </div>
         <div type="div1">
            <head>Oglinda fermecată</head>
            <subtitle>1912</subtitle>
            <div type="div2">
               <div type="div3">
                  <head>Oglinda fermecată </head>
                  <subtitle>Publicată sub titlul „Un vis simbolic", în Tribuna, XV, 159, 22 iul. [4 aug.] 1911, p. 2.</subtitle>
                  <p>Astă-noapte m-am trezit brusc din somn. Un vis straniu mă purtase pe tărîmuri necunoscute, pe care nici nu le-am văzut, nici nu m-am încumetat să le bănuiesc vreodată...</p>
                  <p>În rama ferestrei împodobite de perdele albe, cerul vînăt se ofilea peste arborii mari și o singură stea, albă ca o crizantemă uriașă, mai licărea stăruitoare departe, peste marea de coperișuri, în afundul nemărginirii.</p>
                  <p>Natura aevea pe care o priveam acum trezit din somn mi se părea străină. Arborii nu erau așa în visul meu, nici vînătul cer care se ofilea și în nemărginirea căruia înflorea o stea albă ca o crizantemă, nici fața mea pală pe care o resfrîngea apa albăstruie a oglinzii în orele acestea tîrzii de noapte.</p>
                  <p>Un tril însă căuta să mă cheme la realitate. O păsăruică, înșelată de acest zor de ziuă timpurie, îngăima undeva, în negrul unui umbrar, o sfioasă chemare, la care nu răspundea nimeni.</p>
                  <p>Un vînt apoi, ca trecerea unui demon nevăzut căruia i-ar fi fost frică singur în văzduh, și-a întins aripele și a împrăștiat mireasma grea a teilor.</p>
                  <p>Am lăsat deschis larg fereastra, în cuprinsul căreia alba crizantemă se desemna ca pe o mătase decolorată, încercînd s-adorm din nou și să rechem visul meu ; și visul supus voinței mele și-a reluat firul întrerupt...</p>
                  <p>Ținînd o oglindă rotundă în mînă, cel ce eram eu sau ființa mea din somn se făcea că descindeam lespezile de piatră ale casei noastre străvechi în care mă născusem și un zîmbet ciudat îmi lumină fața...</p>
                  <p>O dușmănie contra alcătuirii firești a lucrurilor fierbea în sufletul meu, monotonia acelorași decoruri înălțate de ani și în care mă îngrădise o voință ce nu era a mea mă răzvrăteau. Înșiruirea liniară de oșteni disciplinați a plopilor ce se îndrumau veșnic spre arcul porții, fără a putea trece niciodată dincolo de ea, în largul cîmpului, spre libertate, mă chinuia parcă. Înalții duzi din fundul grădinii, ce stăteau de-atîta vreme ca două sentinele obosite, îndoindu-se din șele, privind departe, spre șesuri, fără să vadă nimic nou venind din golul orizontului, își tremurară nervos frunzișul, de bucurie, văzîndu-mă.</p>
                  <p>Și eu, sau alba mea ființă din somn, pășeam cu oglinda mea ca un dușman al eternelor forme și mă bucuram știind că voi putea să schimb fața naturii și că voi putea păși printre arbori și flori ca un dezrobitor.</p>
                  <p>Albă, luna se ridicase căutînd să furișeze o rază piezișe în oglinda mea, dar eu o țineam strînsă cu grijă la piept, ferind-o de lumini, pînă ce am ajuns pe înaltul unei coline, din vîrful căreia se vedeau zările. Nemișcate, priveliștile ce le știam din totdeauna dormeau sub feeria astrelor...</p>
                  <p>Și nu știu cum, atunci am ridicat oglinda sus cu amîndouă mîinile spre șiragul nemișcaților plopi, ale căror umbre dormeau ca niște drumeți obosiți pe albul aleelor.</p>
                  <p>Fulgerătoare o rază trecu, și apa moartă și verde a oglinzii s-a aprins deodată, ca un ochi redeșteptat sub o pleoapă în care mijește un straniu gînd. Și cît ai clipi, treziți din nemișcarea lor seculară, deșteptînd odată cu ei umbrele drumeților obosiți de pe albul aleelor, mari și greoi, uriașii plopi au prins să murmure mișcîndu-și argintul din creștete și fantomatici au pornit-o spre poarta închisă.</p>
                  <p>Împinse ca de un vînt puternic, canaturile vechi s-au zguduit scrîjnind din țîțîni, apoi s-au dat într-o parte cu vuiet, lovind pereții.</p>
                  <p>Și întîiul plop păși, iar după întîiul, înșiruirea uriașilor aplecîndu-și creștetele a urmat, trecînd sub arcul porții, chemată de puterea oglinzii mele.</p>
                  <p>Un rîs zgomotos umplu aerul și, ca într-o veselie tremurată de foi, nemișcații plopi, unul după altul, înaintară dezrobiți de farmecul meu și apoi se așezară roată împrejurul unui iaz adormit, în adîncul căruia se priviră mirați, ca unii ce-și vedeau pentru întîia oară chipul.</p>
                  <p>Gol rămăsese locul în urma lor, schimbînd priveliștea obișnuită a grădinii, care părea acum o față cunoscută din care ar fi ciuntit cineva o parte.</p>
                  <p>Tăcut apoi, am întins ochiul meu făcător de minuni, prinzînd în rotundul lui imaginea caselor părintești, întorcînd-o cu fața spre șes și cu dosul spre grădină...</p>
                  <p>Și iată că ferestrele casei străvechi, ca niște ochi sătuli de a fi privit de atîția ani aceiași copaci și aceleași straturi cu flori, s-au luminat și ele, părînd a privi lung și avid noua priveliște a șesului luminat de lună.</p>
                  <p>Vesele, ca și ochii mei, priveau geamurile bătrîne, după care într-un fund de odaie văpaia unei candeli ardea ca un iris de aur : o ușă deschisă, plină de un întunerec albastru, sta căscată parcă de mirare ; și împrejmuirea toată neputînd să-și vină locului față de atîta schimbare, se cumpănea căutînd să-și așeze liniile.</p>
                  <p>Ridicîndu-mi ochii din nou după isprava aceasta ciudată și văzînd sărmanii duzi din fundul grădinii, ce stăteau de atîta vreme ca două sentinele pe care nu venea nimeni să le schimbe, mi-am întins oglinda și i-am schimbat și pe dînșii, pe unul în locul celuilalt.</p>
                  <p>Și apoi, strîngîndu-mi cu grijă iar oglinda la piept, m-am așezat pe înaltul movilei ca să privesc cu mulțumire la cele ce făcusem.</p>
                  <p>În fundul cerului, albă luna se ridicase și ea și privea mirată, ea care le vede de atîta vreme toate și nu putea parcă să se armonizeze cu peisagiul acesta neobișnuit, părînd că e o podoabă aninată, așa într-o doară, de cineva fără gust și fără simțămînt artistic. Străină privea și pe fața ei ironică se vedea cît de colo că-și dădea seama că ieșise din obișnuitul lucrurilor existente și, rușinată parcă de fapta mea, își trase un nor peste mască și se acoperi.</p>
                  <p>Iar așa, întunecat, peisagiul rămase și mai straniu.</p>
                  <p>Eu însă simțeam frumosul și în acest fel și mă gîndeam cu bucurie ce surprinși o să rămîie vecinii cînd se vor deștepta și vor vedea toate acestea. Schimbasem ordinea firească și mă bucuram de puterea mea, eram fericit ca un copil; și prețuind multa noutate ce puteam s-o aduc, mi-am coperit mulțumit ochiul luminos al oglinzii făcătoare de minuni și, strîngînd-o la piept, am pornit singur în lume ca s-o izbăvesc de urît și s-o fac să mai vadă și altfel lucrurile de cum le apucase din străbuni...</p>
                  <p>Dar cînd m-am trezit din somn și canavaua visului și-a destrămat urzeala, misteriosul meu talisman nu mai era nicăiri, fereastra mea întoarsă tot spre același orizont, spre care priveau ochii mei triști în fiecare dimineață, și eu tot același om pe care îl știu de mult și pe care nu-l pot scăpa de realitatea lucrurilor existente.</p>
               </div>
               <div type="div3">
                  <head>Fluturul morții </head>
                  <subtitle>Publicată în <hi rend="italic">Viața românească</hi>, V, 9, sept. 1910, p. 403—408.</subtitle>
                  <p>E un amurg misterios de toamnă, și umbra urcată în negrii chiparoși coboară încet și se întinde pe drumuri. Zgomotele vii au amuțit și numai șoaptele au ființă, foșnete de ramuri, murmure de foi, țîrîituri pierdute...</p>
                  <p>Și în cuprinsul acesta tăinuit ca o sihăstrie, acum cînd fluturii de ziuă și-au strîns aripele obosite și s-au strecurat în cuibul florilor ca să doarmă, numai miresmele și fluturii de noapte s-au trezit ca să rătăcească sub lună.</p>
                  <p>Copiii o știu aceasta și, în așteptarea întîiului zbor, s-au așezat cu bunicul pe lespezile scărilor calde încă de focul soarelui de peste zi. De o parte și de alta a lespezilor, florile roze de leandru înduioșează întunericul și se leagănă în vîrful crenguțelor șterse de umbră, parcă ar pluti în aer. O mireasmă amară a umplut văzduhul o clipă și apoi vîntul s-a îndulcit cu un miros de trandafir, s-a împrăștiat, ca să vie iarăși tainic să cădelnițeze pe rînd toate miresmele.</p>
                  <p>Și cînd luna, departe, în păinjenișul de ramuri, s-a aprins în fundul grădinii, ca un lampion fantastic, năruind simetria umbrelor statornicite, copiii cu glugile lor verzi prinse în vîrful nuielelor de trestie au coborît ușor, ca în fiecare seară, pe urma fluturilor de noapte.</p>
                  <p>Cu pași tainici și rari, iată-i pe catifeaua neagră a straturilor, trezind de-abia somnul florilor. Bătrînul a rămas sus pe scări cu barba lui albă ca omătul, iar ei aleargă pretutindeni, aducîndu-i din vreme în vreme prada culeasă.</p>
                  <p>Și acei ce poartă pe aripele lor diafane întunerecul, cît ține ziua făcîndu-se una cu scoarța copacilor ori cu pulberea cenușie a drumurilor, încep să zboare și ei bătînd aerul, zdrențe de catifea și bucăți de mătase, cusuții cu fir și stropiții cu purpură, somnoroși întîi și nesiguri, mai vioi pe urmă și mai îndrăzneți, căutînd raza care cheamă și nălucește, nectarul care îmbată și dă viață.</p>
                  <p>Un punct mișcător pătează aerul, murmură și trece. Și ca prin farmec, la răstimpuri, un crin își leagănă potirul alb mișcînd o umbră viorie, foi de trandafir se desfac și flutură ușor, aur de stînjenel se împrăștie în noapte. Nălucitori și capricioși, zugrăvind tumbe și arabescuri nebune, zboară hodiniții de peste zi, urcă în razele de lună, ating fața pămîntului, clătesc somnul florilor, și glugile verzi din vîrful trestiilor purtate de copii se ridică ici-colo și se abat din răzor în răzor, dispar la răscruci, pînă ce o rază misterioasă de lampă rănește cuprinsul și glasul bătrînului sună trăgănat și blajin : „La culcare, copii !"</p>
                  <p>Lumina lămpii se mișcă apoi, rumenind stîlpii albi ai cerdacului, dispare o clipă în umbră, și, deodată, rama unor ferești se luminează.</p>
                  <p>Înăuntru, în jurul unei mese rotunde, capetele blonde ale copiilor s-au apropiat de capul argintiu al bunicului, și mîinile lor ușoare, cu gesturi delicate, întinzînd rînd pe rînd aripele celor căzuți, au prins să se miște în lumina lămpii, îndemînatice și pline de băgare de seamă. O pulbere fină de pastel s-a risipit și joacă împrejurul lor, fețele înflorite de un zîmbet de mulțumire se luminează și vînătoarea nocturnă odată rînduită, stă acum să-și ia locul în cartoanele mari ale colecției de care e plină odaia.</p>
                  <p>În jurul lor, un miros vag de camforă plutește, iar pe pereți și pe mese, sub adăposturile de sticlă, o lume întreagă de fluturi, de aripi ușoare ce-au vîslit, plimbîndu-se din potir în potir, purtînd toate scînteierile curcubeelor și toate nuanțele și fantaziile infinitului, toate neamurile și felurimea gîngăniilor care țîrîiește în ierburi și cîntă la soare, cei de prin scorburi și cei de sub pămînt, vieți de o zi și străluciri de o clipă, pietre scumpe împrăștiate în praful drumurilor, juvaeruri zburătoare, aripi pe care capriciul naturii și-a zugrăvit toate arabescurile, palete pe care au rămas culori uitate, senin de cer și beteală de lună, painjeniș de rază și urzeală de purpură, tot ce a strîns truda lor de pretutindeni, un întreg țintirim de aripi încremenite stau acuma așezate frumos, fiecare țintuite de un bold. Pretutindeni cărți și tabele, bocaluri și sticluțe, clopote de sticlă ce strălucesc, închisori de cleștare în care-și doarme somnul o gînganie infimă, ca un faraon sub o piramidă.</p>
                  <p>Și diafanele aripi încremenite pe totdeauna, țintuite în cruce, povestesc toate splendorile. Libelula cu ochii de peruzele și cu aripele fine, abia bănuite, ca de gază, amintește fața apelor în care se resfrînge cu zborul ei fulgerător, cocinele scînteind ca niște pietre pierdute dintr-un inel parcă îndoaie încă un firicel de iarbă ; cosașul cu picioarele strînse pentru salt spune de liniștea mohoarelor, îndoliatul greier cu cîntecul lui, de liniștea ce era la începutul lumilor, păiajenii cu picioarele lor încremenite de mătasa firului scăpat pe totdeauna...</p>
                  <p>Și toată răcoarea pădurilor se ridică parcă, stârnită de bietele aripi, toată lumea florilor și tot murmurul dumbrăvilor.</p>
                  <p>Pe o aripă doarme ochiul misterios ce mijește pe cozile de păun, altul e făcut ca dintr-o frîntură de rochie de bal, pe o catifea a uitat cineva cîteva rubinuri, praf de chilimbar a tivit marginile altuia, o întreagă orgie de forme și de culori, un vis scăpat dintr-o narghilea, un poem visat de un poet nebun... Veșnic în căutarea speciei rare, a exemplarului unic care lipsește încă, a noutăților pe care le creează și le distruge mereu bizarul spirit al naturii, de ani de zile bătrînul entomologist adună, rînduiește, clasează în vederea întregirii operei lui începute.</p>
                  <p>Acum bucuria ce-o avea de-a umbla singur i-au luat-o anii mulți, și cum puterile nu-l mai ajutau, el a insuflat-o copiilor, și, în timp ce clasează, aleargă ei pentru dînsul, aducîndu-i prada culeasă.</p>
                  <p>Fiecare zi și fiecare seară își aduce tributul ei, și colecțiile se împlinesc cu încetul. Un singur flutur de noapte îi lipsește, și ochii lui bătrîni privesc cu părere de rău și cu un fel de sfială la locul rămas gol ce i l-a păstrat și care strălucește alb în mijlocul unui carton.</p>
                  <p>Lampa s-a stins apoi, și în zori, cînd fluturii de noapte și-au strîns aripele obosite prefăcîndu-se din nou una cu coaja copacilor și cu pulberea drumului, cei de ziuă s-au trezit la rîndul lor și au umplut de veselie cuprinsul grădinii. Fiecare floare se pleacă și-și leagănă grațios capul, una picură o lacrimă, alta se îndoaie și se scutură ca vrînd să scape de o povară, și atunci, un albăstrel își întinde aripele și zboară tulburat, ca un gînd ascuns din cuprinsul floarei. Ar veni la loc, și nu cutează. Nehotărît stă o secundă în aer, ca o frîntură de senin, apoi fulgeră și se mistuie în cuprinsul albastru. Din cuibul unei gherghine, o flacără verde pîlpîie și se înalță și ea, bilete albe zboară schimbîndu-și locul ca niște gînduri de dragoste, și iată o frîntură de steag, iată și o fundă roză ce și-a luat zborul de pe cine știe ce umăr de femeie.</p>
                  <p>Goana după nectar începe și din 'naltul ramurilor, din umbra scorburilor, din împărăția florilor, din pădurea măruntă și deasă a ierburilor, de pe cîmpuri și de prin livezi, cei ce poartă toate vestmintele coboară, vîslesc aerul în tumbe fantastice, se alătură și se alungă ca totdeauna, neodihniți și îmbătați de bunătatea soarelui și dărnicia vieții.</p>
                  <p>Și iată capetele blonde, din nou, cu bătrînul sub ramuri.</p>
                  <p>Sub umbrarul unui tei, lîngă șipotul care murmură necurmat și sună mai încet sau mai tare, după cum bate vîntul, bătrînul cu o carte în mînă s-a așezat și privește lumea felurită pe care o cunoaște în toate tainele ei. O seninătate fără margini i se zugrăvește pe față, și sufletul lui, ca o oglindă liniștită, resfrînge împăcat colțul de natură în care și-a trăit anii.</p>
                  <p>Copiii au umplut grădina cu rîsetele lor vesele, boschetele au răsunat de ecouri și chemări, și nevinovata vînătoare după gîngănii și zburătoare a reînceput. Rîndunele își scriu virgulele lor în aer. Și tot soiul de ciripiri și de zgomote confuze, prefăcute într-un singur sunet, au prins să vibreze ca o strună întinsă pe care ar trece cineva un deget distrat. Cu ochii lui aproape stinși de a fi privit atîta strălucire, de la un timp, bătrînul își lăsă cartea din mînă și privi trist, gîndindu-se că poate în curînd va trebui să plece aiurea, și colecțiile lui se vor risipi fără să-și fi putut isprăvi lucrarea de atîția ani începută. O slăbiciune îl cuprinse, și cum se gîndea așa, la veșnicile transformări ale naturii, deodată, un punct năluci în aer, departe, se mări și trecu pe dinaintea lui ca o flacără. O clipire de ochi îi însenină vederea, iar cînd privi, punctul era la loc și altă flacără trecu pe dinaintea lui. Și alte flăcări jucară, două cîte două, trei cîte trei, urmînd aceeași linie. Veneau flăcările călătoare, rănind cuprinsul verde, jucau înaintea lui și dispăreau ca prin farmec. Roșii și albastre veneau straniile flăcări, galbene și purpurii, negre și albe jucau, de la răsărit spre apus, chemate parcă de o tainică putere, gonite de cine știe ce mîini nevăzute. Fără să se oprească pe un ram, fără a se coborî pe o floare, ca zorit de cineva din urmă, trecea șivoiul de flăcări, iradiind aerul cu toate culorile.</p>
                  <p>Zîmbind, bătrînul chemă copiii și le arătă migrațiunea aceasta ciudată de flăcări, norodul acesta de văpăi ce pornia în surgun aiurea din țara lui, împins de cine știe ce forță oarbă, căci hrană pentru el e pretutindeni și culcușurile, gata așternute de Dumnezeu.</p>
                  <p>Uimiți priviră copiii, și glugile verzi se ridicară să abată șivoiul în mers. Ca o ploaie de petale fantastice scuturate din copaci după furtună, pămîntul se acoperi în jurul lor de aripi strivite, dar trîmba de lumină, sus, se făcea la loc, și cei scăpați își urmau fantomatic drumul fără a mai privi în urma lor.</p>
                  <p>Astfel trecea timpul lăsîndu-și cortinele lui albe și negre peste săhăstria aceasta fericită, fiecare clipă aducîndu-și întîmplarea ei neașteptată și noul oaspe din lumea felurită a gîngăniilor.</p>
                  <p>Singur fluturul mult așteptat rămînea nevăzut și tăinuit de toate privirile, ca și cum, obosit de sfera noastră, și-ar fi întins aripile spre alte lumi, unde e mai adînc somnul și mai netulburată hodina. Dar într-o zi rîsetele clare ale copiilor nu mai răsunară în grădină, și bătrînul cu barba lui albă, tăiată ca dintr-un giulgiu, nu mai apăru ca de obicei în capul scărilor.</p>
                  <p>Vîntul singur, ca un uriaș nebun, trecea răscolind cu mînele lui nevăzute creștetele copacilor bătrîni. Foi moarte se împrăștiau și un murmur adînc, ca un oftat de orgă, cînta din scorbură în scorbură.</p>
                  <p>Și cînd vîntul contenea, ramuri și foi, ierburi și flori rămîneau rigide, oprindu-și parcă viața.</p>
                  <p>Era ca o încetare subită a sevei, o cădere pripită în somn, o întrerupere letargică a puterilor.</p>
                  <p>Și în mîhnirea aceasta întunecată ce se strîngea împrejurul căsuței, umbra se rumeni deodată ca de înflorirea unui nufăr. Sub abajurul ei galben, ochiul de aur al lămpii luci pe o mescioară la căpătîiul bătrînului.</p>
                  <p>În jurul mesei rotunde, în lumea aceea de aripi diafane încremenite pentru totdeauna, copiii, cu capetele alăturate, răsfoiau o carte privind din cînd în cînd cu grijă spre patul bolnavului.</p>
                  <p>O undă de vînt trecînd ca un suflu misterios umflă o perdea. Și cum ochii bătrînului se ridicară, deodată o umbră năluci ca o cruce pe zid și se stinse. Un foșnet de aripi bătu apoi și un flutur uriaș, dînd un țipăt straniu, se opri nehotărât, ca orbit de lumină, în rama fereștilor, și intră în odaie. Umbra jucă din nou, mutîndu-se de ici-colo deasupra capetelor copiilor, roti în cercuri mari bătînd zidurile și se lasă lin pe fruntea palidă a bolnavului.</p>
                  <p>Afară copacii fremătară lung, iar cel sărutat de moarte, recunoscînd în musafirul acesta tîrziu pe cel ce vine să facă întuneric, luă frîntura de noapte ce i se așezase pe frunte și, privind o clipă trist la stigmatul alb al fluturului, chemă pe copii lîngă el și le zise : „Iată și cel mult așteptat !"</p>
               </div>
               <div type="div3">
                  <head>Culegătorul de stele căzătoare</head>
                  <subtitle>Publicată în <hi rend="italic">Flacăra</hi>, I, 3, 5 nov. 1911. p. 22.</subtitle>
                  <p>De la fereastra lui, Enric, în fiecare seară privea nemărginirile cerului, așteptînd să vadă ploaia de artificii, jocul nebun de rachete, pulberea măruntă și impalpabilă care umple aerul și nu cade nicăierea, firele de beteală care se urz0065sc ca o mreajă și apoi se desfac ; și ochii lui se umpleau de visuri și sufletul lui veșnic avîntat se umplea de o melancolie fără de margini, vrînd să scape și el și să se amestece mai curînd în oceanul acesta luminos, spre care rîvnea de atîta vreme.</p>
                  <p>Ușoară ca o estompă, seara întuneca vîrfurile copacilor, dezlega umbrele din ramuri și le împrăștia pe drumuri, ștergea contururile florilor, amesteca laolaltă culorile.</p>
                  <p>Sus, întîile licăriri sfioase se arătau, mare și orbitor luceafărul apărea, scînteietoare constelațiile își arătau punctele lor de foc în locul obișnuit, imens șerpuitorul drum al robilor se strecura printre norodul de sori, de luceferi și de stele, brăzdînd tăria și apoi, după cele mari și scăpărătoare, sfioase se arătau și cele mai mici, și cele mai mărunte, și toată pulberea de diamant a celor de-abia văzute, și tot praful stelar al celor de-abia bănuite. Prăpăstii negre de catifea, oceane de întuneric, pustiuri de cerneală se zugrăveau totuși pe alocuri, nemărginitele depărtări ce se întindeau de la planetă, la planetă, ori de la stea la stea, căscau enigmatice și oarbe, se afirmau sfidătoare voințelor ce s-ar fi încumetat măcar să străbată atîta drum, virgine de viață încă și străine de fericire ori de nefericire.</p>
                  <p>Tăcut se cumpănea universul cu miile-i de astre deasupra căsuței lui.</p>
                  <p>Tot mai alb și mai licăritor se arăta drumul robilor de-a lungul căruia, în fiecare noapte, se înșiră parcă și merge spre un țel necunoscut, spre celălalt capăt al lumii, un șireag de miliarde de pelerini cu făcliile aprinse, și iată că într-un tîrziu și feeria pe care o aștepta el cu atîta nerăbdare, ploaia de artificii multicolore, jocul nebun de rachete pe care îl schimbă între ele bătrînele planete începea să brăzdeze tăria...</p>
                  <p>Ca un preludiu, sau ca picurii răzleți de ploaie cînd trece un nour gonit de furtună, în întunericul albastru alba fulguire începea.</p>
                  <p>Vii, scînteiele aprinse ale atîtor sfărîmături, ca un roi de albine de aur împrejurul stupului de foc al soarelui, prindeau să rotească. Unele se desprindeau parcă, luate de cine știe ce vînt care străbate acele înălțimi nebănuite ; și răzlețe de roi, tremurau o clipă, se făceau albastre, se fărîmau în pulbere violetă și apoi dispăreau. Altele, ca niște semințe de diamant aruncate prin voința și știrea cuiva, se apropiau tremurătoare la un loc, păreau că odrăslesc un mănunchi de viorele și dispăreau la rîndul lor.</p>
                  <p>Viu înălțimile se luminau o clipă, străluciri de ape ca pe luciul unei mătase albastre treceau ; și universul, nepăsător de risipa asta de nestemate aruncate cu atîta dărnicie, se schimba la față, pălea, își stingea din loc în loc înflăcăratele faruri și devenea încetul cu încetul uriașul clopot de sticlă anonim, ce stă deasupra capetelor noastre și își ascunde tainele cît ține ziua.</p>
                  <p>În unele seri de august însă, vagabondele lumini ce brăzdează cerul păreau că se înmulțesc și plînsul acela de foc, al cine știe cărei dureri uriașe, amestecîndu-și lacrimile, cădea parcă tot mai aproape de pămînt. Dar inima lui Enric își avea și ea lacrimile ei și în timp ce universul își plîngea preaplinul de lacrimi, el și le plîngea pe ale lui, sătul de puterea asta nevăzută ce-l ținea încătușat pe pămînt, în timp ce cu privirile putea să facă ocolul lumii.</p>
                  <p>O mizantropie ciudată îl făcu să se răzlețească de toți și să trăiască închis în propriul lui suflet. Credea că erau îndeajuns comorile pe cari le adunase în el, pentru ca să poată trăi pe socoteala lor. Viața cărților însă e moartă, suflul ce-a palpitat în literile negre, care au fost scrise într-un moment de inspirație, e ca o adiere ce-ar trece întîi peste un mormînt, pînă să ajungă la tine.</p>
                  <p>Visurile toate ce le-au cristalizat marii poeți au fost stropite de lacrimi, gîndirile mari ce-au chinuit mintea cugetătorilor au lăsat dîre de sînge și cîntecele de dragoste nu sunt de ajuns ca să liniștească tumultul rîului roș care aleargă fără astîmpăr în noi. El însă nu vedea acestea și, urmînd să trăiască singur, cum nu mai putea să sufere oamenii, de la o vreme nu mai putu să sufere nici pămîntul.</p>
                  <p>Frumoasa natură ce se preschimbă veșnic, bogată în decoruri și în priveliști, pe care cei patru mari pictori, ce sînt anotimpurile, vin pe rînd s-o zugrăvească cu penelele lor înmuiate în aur și purpură, în lumină și întuneric, lui nu-i mai spunea nimic. O ură împotriva orînduielii acestea veșnice, care pune același verde pe copaci primăvara și amestecă același albastru spălăcit în fundul izvoarelor, îi umplea inima și-l făcea să-și oblonească fereastra cît ținea ziua. Noaptea formele se pierdeau și marginea realului nu mai putea să-i arate pînă unde poate merge. Noaptea el devenea un fel de locuitor universal, un fel de ființă vagabondă prin lumi astrale, un suflet ce nu aștepta decît marele suflu al morții ca să se dezrobească și să-și poată lua drumul ca un fulg în nemărginire.</p>
                  <p>De la fereastra lui, el nu vedea ce misterioase forme luaseră copacii în grădină, nu simțea ce puternic miroseau florile împrospătate de rouă, nu arunca o privire mișcătorului covor ce-l fac umbrele pe drumuri ca să pășească misteriosul pas al ființelor aeriene cu care legendele au împoporat lumea. Dincolo de vîrful copacilor era scăparea, dincolo de mireasma florilor era hodina, mai departe de marginea orizontului era dezrobirea.</p>
                  <p>Și în liniștea aceea în care el visa cu fruntea răzemată de fereastră, deodată, din înălțimile tăriei, un fulg luminos se dezlipi, străbătu vertiginos spațiul, se mări din ce în ce și apoi, ca un buchet căruia îi tai ața ce-l leagă, se desfăcu într-o ploaie de flori viorii, care căzură cu zgomot peste grădina unde sta pe gînduri visătorul.</p>
                  <p>Viu crengile arborilor se mișcară, un susur sperios porni, cîteva păsări deșteptate din somn își întinseră aripele fărîmînd armonia umbrelor și apoi totul se liniști din nou. Copacii tăcură, reluîndu-și somnul întrerupt, păsările făcură cîteva ocoluri și reveniră la loc, florile amirosiră și mai tare. Impasibila natură își încremeni din nou variatele contururi pe orizont, ca și cum nimic nu s-ar fi petrecut și n-ar fi venit un oaspe străin din cine știe ce depărtări insondabile să povestească de alte lumi, de alte întîmplări, de altă viață. Nepăsătoare, natura își reluă somnul, ca și cum cerul n-ar fi rămas văduv de un astru de foc, ca și cum o nestemată n-ar fi căzut din uriașa salbă ce-o poartă la gît universul.</p>
                  <p>Enric alergă însă și în locul lacrimilor de foc află niște simple scorii calde încă, vreo cîteva pietre sfărîmate, cîteva biete și infime țăndări de astru.</p>
                  <p>Pietre, scorii ori țăndări, pentru dînsul erau totuși bucăți de cer căzute pe pămînt. Visul lui se înfiripa și prindea, în sfîrșit, ființă. Mînele lui pipăiau fărîmiturile acestea de univers, iar lutul din care era făcut prinse să vibreze ca niciodată la atingerea acestor fărîmituri venite de aiurea, ca și cum și-ar fi adus aminte că făcuse și el parte cîndva din alt tărîm și că poate miliarde de ani străbătuse o altă orbită, rotind împrejurul cine știe cărui soare, prefăcut acum în cenușă și împrăștiat în nemărginire.</p>
                  <p>Și mai străin și răzlețit de lume trăi de atunci cu bizara lui comoară o bucată de timp și apoi, într-o zi, dispăru cu desăvîrșire. Enigmatică îi rămase casa cu obloanele și ușile zăvorite, pînă ce, într-o dimineață, îmbătrînît și purtînd ca o lumină lunară pe față, apăru aducînd, spre mirarea vecinilor, un șir nesfîrșit de bolovani, de pietroaie de toate formele și în toate culorile.</p>
                  <p>Visul lui prinsese acum o formă și începuse a sa concretiza. Neputînd să urce la cer, după cum îl îmbia tainicul dor născut într-însul, hotărî să înfăptuiască cerul pe pămînt. Din materialul acesta căzut din toate astrele și adunat pretutindeni, visă să-și dureze o casă, să-și înalțe o tebaidă cu sfărîmături de univers, să-și clădească o citadelă de uranoliți, un mausoleu planetar în care să se izoleze și să se îngroape ca un faraon sub o piramidă.</p>
                  <p>Un singur lucru însă îl abătu din graba care îl zorea să-și înfăptuiască visul. În nebunia lui și ura pentru tot ce era pămîntesc, se gîndi cum ar face să poată clădi tot materialul acesta, fără a-l cimenta.</p>
                  <p>Și atunci, cu o răbdare neînchipuită, zicîndu-și că atracția moleculară ar înlătura ușor și piedica aceasta, începu, una cîte una, să șlefuiască toate pietrele, tot excedentul acesta planetar căzut spre nenorocirea lui pe pămînt...</p>
                  <p>Casă nu a ridicat, căci o viață omenească nu ar fi fost îndeajuns pentru a înfăptui un asemenea vis fantastic : și moartea l-a găsit între sfărîmăturile lui de astre, împrejurul cărora, vîntul, jucîndu-se, purta de ici-colo pulberea fină a atîtor universuri dispărute.</p>
               </div>
               <div type="div3">
                  <head>Cedrul</head>
                  <subtitle>Publicată în <hi rend="italic">Minerva</hi>, III, 1088, 28 dec. 1911, p. 1.</subtitle>
                  <p>Majestuos își înalță fruntea, în ziua aceasta primăvăratecă și îndulcită de soare, bătrînul cedru din Grădina Plantelor și freamătă căutînd în zări neagra dungă a cocorilor, ce vin din țara lui.</p>
                  <p>Străin și singur visează patriarhul la țara Libanului, unde praful de pe drumuri se ridică în pulbere de mărgean roș.</p>
                  <p>Murmură așteptînd să-i răspundă o șoaptă de palmier, tace ascultînd surdul zgomot ce-l face rodul unui măslin în cădere, se cutremură cu tot frunzarul văzînd pe orizont cum trec norii deși, închipuind caravane.</p>
                  <p>Anemone albe înstelează verzile mări de ierburi, crini uriași își scutură polenul în soare, miresme tari de roze vin să-i îmbete frunzarul.</p>
                  <p>Vorbe străine însă răsună, și bietul patriarh amintindu-și că e în surgun își încetinează păinjenișul de rămurele, încremenește din nou rotunda-i umbră pe pămînt și tace.</p>
                  <p>Placa înfierbîntată de soare, ce o poartă pe trunchi, cu inscripția anului cînd a fost smuls din pămîntul țării lui și peste care se înclină curiozitatea trecătorilor, îl arde ca un stigmat...</p>
                  <p>Cercuri rotunde, ca undele unor vibrații, i-au pornit din inimă și i-au scris viața an cu an.</p>
                  <p>În cele mici dorm amintirile care se trezesc și îl înșeală cu fantasmagorii ce i se par că le-a visat. Unele peste altele, spun apoi celelalte mersul timpului, lupta cu furtunile ; largi, cele din urmă, nesigure și depărtate, șerpuitoare și abia văzute, își scriu păinjenișul ca ultimele unde ale unui val ce vine obosit să se spargă de un țărm.</p>
                  <p>Întemnițat din miile acestea de cercuri, ce-l cuprind de sus și pînă jos, își ascunde viața centenarul și tace.</p>
                  <p>Tumultuoasă, venind de departe din pămînt, prin miile de rădăcini ca prin niște subterane, cît ține ziua seva urcă, susură poate, cotind prin miile de pridvoare și ganguri, se înalță, se împrăștie prin milioane de canaluri, pînă la cea din urmă nervură ; ca să coboare iarăși, o dată cu noaptea, să alunece în cascadă, să scadă din crenguță în crenguță, din ram în ram, pînă în întunecatele ganguri și pridvoare ce duc în pămînt.</p>
                  <p>Un etern flux și reflux îi înveșnicește durerea și nostalgia, iar rădăcinele-i îi țin robit ca pe un uriaș legat în lanțuri, adus din cine știe ce colț de lume spre batjocura trecătorilor.</p>
                  <p>Un răget de fiară îl face să se deștepte din nou și să se cutremure. Imperiosul glas pe care îl aducea vîntul torid din galbenele pustiuri, glasul care își striga foamea și dragostea, netulburat de nimeni, cînd biruitoarea primăvară își dezlega puterile vieții, a trecut prin aer…</p>
                  <p>Neașteptat însă vîntul și-a îndreptat aiurea aripa, și glasul leului domolit s-a amestecat cu alte zvonuri și a amuțit ca o părere...</p>
                  <p>În locul galbenului pustiu peste care vîntul aleargă mînînd la infinit mișcătoarele valuri de nisip, o mare uriașă de coperișuri îl împresoară. Zădarnic caută bătrînul centenar să vadă nălucind în zări culmile ninse ale munților ; zădarnic caută spre șesuri, doar o zări nesfîrșitele turme ; zădarnic își mișcă fremuitoarea pleată căutînd să se înșele și picură lacrimi mari de chihlimbar din înaltul ramurilor așteptîndu-și dezrobirea.</p>
                  <p>Mii de vieți însă, aduse din toate colțurile lumii, mii de ființe străine, care născute pe un mal de mare, care venite din tropice, care odrăslite sub nordice ceruri, tînjesc și suferă ca și dînsul ; dureri minuscule, alături de durerea lui uriașă.</p>
                  <p>Anii vor curge însă, și cercurile, tot mai multe și mai mari, îl vor cuprinde, pînă ce gol de sevă va rămîne într-o zi în fața cerului, așteptînd vîntul milostiv care să-l dea la pămînt. Cu zgomot va cădea schelăria de lemn și va putrezi în țară străină ; înjosit va ajunge splendidu-i trup, din care netrebnice scînduri și grinzi se vor face ; zgomotoase vor suna ferăstraiele împrăștiindu-i alba pulbere care, ridicată poate de vînturi, va mai întoarce măcar o parcelă din el, în țara lui.</p>
                  <p>Mari, bătrîni și aproape de cer ca și dînsul trebuie să fie acum melezii, terebinții, chiparoșii, pe care i-a lăsat acolo. Lungi și rămuroși poate unii au căzut la pămînt, tremurători și sonori cînta poate alții, înfiorați de glasurile ce vin din pustiuri, dar și ei vor cădea la rîndul lor, cînd viața ca un val obosit de-abia își va mai putea scrie ultimul cerc, ce se va sparge de țărmul morții.</p>
                  <p>Grinda sfîntă, ce sprijinea splendoarea templului Ierusalimului, nu va mai ajunge nici unul, căci biblicile vremuri au apus ; nici scîndura prețuită ca să slujească drept sicriu faraonilor, căci faraonii au trecut și ei de pe pămînt, intrînd cu toată seminția lor sub albul portal al piramidelor...</p>
               </div>
               <div type="div3">
                  <head>Floarea de aloes </head>
                  <subtitle>Publicată sub titlul „Un vis simbolic", în <hi rend="italic">Tribuna</hi>, XV, 159, 22 iul. [4 aug.] 1911, p. 2.</subtitle>
                  <p>Întîiul pas pe care îl faci într-o casă străină, te înfioară. Neprietenos răspunde ecoul și umbra ta se zugrăvește stranie pe pereții albi. Viața statornicită are tainele ei, îmbătrînitul disc al soarelui, ce apare și dăinuiește anumite ceasuri la ferești, luminînd tot altfel lucrurile, le dă o șlefuire, un lustru, cu care ochii tăi se deprind și fără de care nu pot fi veseli.</p>
                  <p>În pridvorul tăcut, știi că în cutare anotimp, ca să lumineze perdelele verzi de frunze, albastrul va înflori strugurii de glicină ; treptele scării de piatră, de le vei coborî, presimți ce mireasmă o să te întîmpine ; de vei ridica ochii peste marginea verde a stratului, ți se va părea firesc că în aer joacă pulberea de aur a stînjeneilor ; de te vei întoarce spre răsărit, floarea soarelui ce poartă un nimb în jurul ei, nu te va mira că o biată floare îți arată imaginea soarelui pe pămînt...</p>
                  <p>Dar eu, nu le puteam ști acestea la vîrsta mea și intrînd în casa străină pe care o cumpărase tata, cu tot cuprinsul și gospodăria ei, am resimțit-o fără să vreau de la întîiul pas pe care l-am făcut trecînd pragul...</p>
                  <p>EI însă era vesel și zgomotos, căci omul de afaceri nu are timp să viseze și nu se poate înduioșa. Ținîndu-mă de mînă, el nu-și da seama că visul și cu banul intrau laolaltă, nu știa că duce visul de mînă...</p>
                  <p>O femeie bătrînă, într-un clinchet de chei, ce parcă era însăși vremea ce închisese ușile tuturor fericirilor după ea, ne întîmpina cu un pas abia simțit. O umbră ghemuită, ca motanii negri ce-i vedeam întovărășind zînele rele în cărțile mele de povești, se zugrăvi pe parchet și un glas îndepărtat ca și cum ar fi venit printr-un zid, îngînă :</p>
                  <p>— Am adus cheile.</p>
                  <p>Și mănunchiul de chei, sunător, își zugrăvi și el umbra ca un buchet de alge vii.</p>
                  <p>Afară, în dreptul ferestrelor mari, deschise, un stol fulgerător de porumbei trecu umplînd cu freamătul aripelor odaia. Păsările acestea ce părăsesc grabnic casele cînd presimt că vine moartea, ca să revie apoi cu grămada, cînd doliul a fost dat jos de pe ziduri, nu-și mai găseau astîmpăr.</p>
                  <p>Tata, nepăsător, luă cheile și deschise cea dintîi ușă, trăgind-o zgomotos după dînsul. Era un iatac mobilat după moda veche, cu paturi mari de nuc așezate alături sub straja unui iconostas în fața căruia candela de argint era stinsă. Niște mătănii de chihlimbar, blonde ca aurul, uitate pe o mescioara de lemn de trandafir, adunau luminile. Tata le luă în treacăt și mi le petrecu, rîzînd, în jurul gîtului, iar pietrele acestea moarte mă înfiorară cu răceala lor. Bătrîna dete podelele la o parte și cîteva molii, cu zborul lunatec, întinseră aripele lor ofilite ca niște scîntei ce stau să se stingă. O rază de soare pătrunse și învechi parcă și mai tare lucrurile. Mirosul ciudat ce-l au sertarele închise se răspîndi deodată, și nu știu pentru ce mirosul acela mi se păru mie că este însuși graiul lucrurilor, sufletul vieții deșteptate din somn.</p>
                  <p>Vremea își aducea aminte și acuma vorbea. Și ticăitul în minutul acela parcă își puse încetinel mînele amîndouă pe umerii mei ca și cum ar fi vrut să mă facă să îngenunchi. O privire de mustrare trecu în ochii bătrînei, care luciră o clipă cum lucesc geamurile aburite de ceață cînd aprinde cineva îndărătul lor un chibrit, dar tata nu luă în seamă acestea, și după ce mai făcu o dată ocolul odăii, frecîndu-și mînele cu mulțumire, deschise o altă ușă.</p>
                  <p>Scoarțe și chilimuri vechi în fel de fel de ape, flori culese cu răbdare din grădini imaginare, arabescuri ciudate cusute în fir și în rîuri de mărgele, crini uriași și garoafe de sînge se îmbinau, maci purpurii își revărsau somnul din potire. Asurziți, pașii nu trezeau un zgomot. Un policandru uriaș atîrnînd de tavan, învăluit într-un hîrzob alb prin care prismele de cleștar jucau curcubeie, oscilă încet și în aceeași clipă stolul porumbeilor trecu din nou fulgerător, zugrăvind o goană de umbre pe zid.</p>
                  <p>Dintr-o ramă de mahon, un boier bătrin, cu ișlicul pe cap, cu privirile ascunse sub sprîncenele stufoase și ținînd în mînă un șirag de mătănii de chihlimbar ca acelea pe care le aveam Ia gît, mă urmări cu ochii. Erau mătăniile lui, de bună seamă, și fără să vreau, ca îndemnat de cineva, mi-am ridicat repede mîna să le scot. Firul pe care erau adunate, fiind vechi însă, poate, sau cine știe ce ascunsă putere a lucrurilor care își aduc aminte și vreau să ne pilduiască, se rupse și deodată boabele se rostogoliră sonore pretutindeni, pe sub divanurile și jețurile vechi, încremenind unde ajungeau ca niște fărîmături de soare. Tata strivi însa una cu piciorul, goni alta înaintea lui — și trecurăm în altă odaie.</p>
                  <p>Luminoasă și albă, cu masa ei de stejar întinsă, împrejurul căreia stau cele douăsprezece jețuri goale, sofrageria parcă își aștepta oaspeții. Într-un bufet încăpător, faianțele vechi și sticlăriile groase de cleștar răsunau ușor. O pendulă veche își scria umbra lanțurilor cu greutăți pe pereți. Tata dete la o parte un jeț, stricînd simetria ospățului la care doar numai umbrele veneau să se mai așeze, deschise zgomotos bufetul, prețui parcă ce era într-însul, căntări o clipă greutatea argintăriei înflorită cu ghirlănzi de foi și păsări, cătă de aproape la monogramele vechi săpate pe ele, desfăcu în treacăt giulgiurile de in albe ca zăpada, ce stau frumos orînduite; și aruncînd încă o privire de stăpîn peste toate, mă luă de mînă și ieșirăm într-un balcon.</p>
                  <p>Aerul curat al văzduhului, care nu-i al nimănui, mișcă în jurul nostru. Fire albe de funigei călătoreau, sălciile din luncă mișcau la răstimpuri, o vie pe rod vălurea străluciri albe de spumă întorcîndu-și frunzele în bătaia vântului. În straturi florile ne-îngrijite de nimeni erau moarte de mult. Arbuști străini, sălbătăciți, luaseră forme ciudate și numai un lămîi, scăpat prin cine știe ce întîmplare, înveselea cuprinsul cu fructele lui galbene.</p>
                  <p>Dinspre livadă un miros de roade putrezite pe ramuri alergă ; și aproape în același timp un nouraș se strecură drept soare, adumbrind priveliștea. Umbra îmi întunecă sufletul din nou și veselia mea, înfiorată de aerul curat, pieri. Aplecat pe marginea de piatră a balconului, tata însă își scosese un carnet și făcea socoteli, prețuia poate rodul viei și nu vedea cu cîtă întristare și cît de străin îl privea colțul acesta de natură pe care nu-l înfăptuise el.</p>
                  <p>Bătrîna rămasă jos, lîngă marginea treptelor, în așteptare, ca să nu i se vadă gîndurile ori lacrimile din ochi, se aplecase asupra unui arbust și-l dezrobea de mrejele urzite de omizi. Albe, firele se desprindeau și zburau în aer, rădeau aproape pămîntul și înălțîndu-se apoi iarăși, se aninau unde le ducea întîmplarea. Arbustul dezrobit de mîna bătrinei își tremura încet foile și numai târziu, tîrziu de tot, am știut că arbustul acesta misterios, ce sta așa de timid și zgribulit la capătul scărilor, învăluit de alba mantă a omizilor, era un străjer care își aduce aminte, un simbol tăinuit, un copăcel de <hi rend="italic">aloes</hi> care nu înflorește decît la o sută de ani o dată.</p>
                  <p>Sfios și trist stătea lîngă bătrînă, ca măsurîndu-se în vîrstă amândoi, ca doi prieteni vechi ce au aceleași amintiri, dar care tac așteptînd să-și deschidă sufletul cînd va veni timpul; unul odrăslind o floare ca o pară de foc, singura și cea de pe urmă floare, cealaltă fărămîndu-și învechita-i formă de lut în care au stăruit atîtea simțiri.</p>
               </div>
               <div type="div3">
                  <head>Hefaistos</head>
                  <subtitle>— Incendiul unei fabrici de panglici —</subtitle>
                  <p>Ciudat, fantezist și proteiform e focul. Joacă deasupra mlaștinilor în vîlvătăi albastre, înșelînd drumeții rătăciți ; tremură aureole viorii deasupra comorilor ascunse, își prelungește viața în fosforescențe, închizînd-o în putregaiuri, se urcă în stea și se coboară leneș pe suprafața oceanelor, mijește tihnit aprinzînd lumini trandafirii la gura vetrelor, arde ascuns și înflorește în roză uriașă deasupra craterelor vulcanilor, se furișează în zigzagurile fulgerelor albastre, știe să fie uriaș precum știe să fie și scînteie, îi place să se facă temut precum a adorat să fie și divinizat de la începutul vremurilor.</p>
                  <p>Același și divers, fie ascuns îndărătul ochilor noștri sau după colțurata imagine a unei stele, metamorfozat în flacără sau în mare de jăratec, în rază sau scînteie, el tot Hefaistos este, fiul strălucitorului Zeus și al mult geloasei Hera.</p>
                  <p>Eu l-am iubit ca unul căruia îi sunt drage strălucirile, am stat de multe ori de vorbă cu el pînă în tîrziu la gura sobei, în serile de iarnă, ascultîndu-i mitologicele legende, și, deși într-un moment dat mi-a fost potrivnic și mi-a acoperit cu cenușă tot ce am avut, eu îl urmăresc cu drag și în cel dintîi luceafăr care se aprinde seara, si în sfioasa scînteie ce o aruncă licuriciul.</p>
                  <p>Cu drag îi urmăresc prin ziare isprăvile, căci Hefaistos colaborează regulat în marile cotidiane, variindu-și la infinit înflăcărata lui proză.</p>
                  <p>Vara hoinărește prin păduri, așa urît și șchiop cum a fost înzestrat de Hera, aprinde ici o pădure ca să-și lumineze drumurile înnoptate, întinde un covor de jăratec peste o miriște, urcă greoi povîrnișul vreunui vulcan și, scormonind în cenușile reci, suflă cu grijă în cel din urmă tăciune ce stă gata să se stingă, întîrzie în cine știe ce iesle părăsită și aprinde, jucîndu-se deasupra capului unui copil adormit, o aureolă, și cîte nu face el, întunecatul călător.</p>
                  <p>Cînd vine iarna însă, îl prinde, se vede, urîtul și, aducîndu-și aminte de Pandora pe care a născut-o, se furișează în tîrgurile mari, caută cu de-amănuntul, pătrunde din casă în casă, lăsînd pretutindeni în vetre o mînă de jăratec lucitor, prin mii de hornuri își scrie numele cu arabescuri de fum pe cer, în nalte coloane se înalță, în străvezii pînze se risipește, în diafane și molatece valuri se așterne.</p>
                  <p>Urît cum e însă și sătul de neagra lui față plină de funingine, văzînd atîtea frumuseți și străluciri prin vitrine, de multe ori îl apucă și pe el dorul să se gătească și să-și mai împodobească o clipă zdrențuita lui tunică fără mîneci cu cîteva panglici multicolore ori cu alba spumă a unor dantele...</p>
                  <p>Și așa trecînd mai ieri pe dinaintea unei fabrici unde un norod întreg de fete lucra cu zor, care aplecate pe războaie, care depănînd lungi fire de lumină colorate, care așezînd în clituri fel de fel de stofe, una mai frumoasă decît alta, Hefaistos se opri cu drag și privi la ele.</p>
                  <p>Fetele însă, neștiind cine e ciudatul musafir, abia își ridicară capul de pe războaie și își căutară de lucru înainte, aruncînd cîteva glume...</p>
                  <p>Strălucirile și luminile pe care le mînuiau, curcubeiele cu care se jucau luminînd și întunecînd treptat cuprinsul, lungile fire de aur și de argint pe care și le prindeau în plete și la cingătoare, felurimea de panglici prefăcute în funde și în cingători ce le împodobea tinerețea cu un fast mincinos ce nu era al lor și pe care trebuia să-l părăsească o dată ieșite din fabrică, le făcu să privească batjocoritor la urîțenia celui ce era stăpîn pe toate strălucirile.</p>
                  <p>Trist privi singuratecul zeu și figura lui se crispă o minută de durere, căci înțelese din ochii luminoși ai fetelor ce însemnează să nu te înfățișezi sub forma unui Adonis, și mînia lui se acoperi de o licărire trecătoare.</p>
                  <p>Cald, ca venit din gura unui cuptor, un suflu atunci alergă prin ateliere, mișcă panglicele toate și făcu ochii fetelor să se ridice spre străin.</p>
                  <p>Și deodată, în punctele acelea negre și albastre, verzi și aurii, în rotocoalele acelea prin care privește viața, în vitraliurile acelea colorate ale fetelor ce se ridicaseră din nou spre Hefaistos, o spaimă trecu.</p>
                  <p>Din negru și întunecat ce era trecătorul, din anonimul și fumuriul străin, o pară de foc stătea acum înaintea lor și se cumpănea, căutîndu-și mersul...</p>
                  <p>Și din vii și strălucitoare ce erau panglicele înainte, mai vii și strălucitoare deveniră, din colorate și luminoase ce erau curcubeiele de funde, mai luminoase și colorate se aprinseră, din licăritoare și iradiante ce erau firele de mătase întinse pe războaie, mai iradiante și licăritoare fulgerară...</p>
                  <p>Prin toate ferestrele deodată se înălță Hefaistos sub formă de flacără și privi întunericul de afară, luminînd cu scîntei zăpada căzută de curînd. Grăbit apoi alergă prin ganguri, săltînd urcă în goană treptele scărilor, cu mii de aripi bătu zidurile ca și cum s-ar fi înădușit, își încorda puternicii umeri și ridică acoperișul, ieșind afară pe sub streșini, în mii de limbi de foc, ca să caute aer și să respire.</p>
                  <p>Aerul însă, pătrunzînd, răzbi înapoi norii de fum, și șăgalnicul zeu, cu toată obișnuința plămînilor lui încercați, simțind că se covîrșește, își înfipse creștetul și, ridicînd cu totul coperișul, ieși afară sub cerul liber, uimind cu strălucirea lui nenumăratul norod al celor de sus, ca și al celor de jos, care se adunase ca să-l privească.</p>
                  <p>Împodobit ca pentru o sărbătoare ieșea acum cel ce își petrecea viața mai mult sub pămînt, fluturînd mătăsuri roșii, verzi și albastre, își arăta multipla ființă cu multicolore panglici înnodate în plete, își scutura capul, cu mîinile pline de funde, pe care le arunca în ploaie de artificii, se proiectă deasupra zidurilor suflînd un nor de fluturi și de scîntei pe nări și pe gură, își afirmă necăjita-i ființă fetelor ce nu știau ce străluciri dormeau în sufletul lui.</p>
                  <p>Serpentine de flăcări și confeti de scîntei alergară, veniră înapoi atrase de marele suflu al celui ce respira, bogate căzură din nou, ca un deluviu de decorații în întuneric.</p>
                  <p>Cuprins ca de un ultim orgoliu de podoabe inutile, cel batjocorit de fete voia să arate lumii că prin puterea și voința lui însăși, răscolind jăratecul ce doarme în sufletul lui, poate ieși și se înălța atunci cînd vrea sub marele cer liber cu fantasmagorii de lumini, de umbre, de culori, de nuanțe, de forme și de păreri, pe care nici un atelier, unde sute de mîini ar lucra la un infinit de războaie, nu poate nici pe jumătate să i le puie împotrivă.</p>
                  <p>Cu panglici și funde de foc, cu umbre de catifea și cu dantele de fum, cu mlădioase volane de pară și cu mișcătoare guipure de scîntei, cel jignit în urîțenia formei lui de om și eternității lui de zeu își arunca acum sfidarea trecătorilor Adoniși care dacă n-ar fi avut nemișcata oglindă a binevoitoarelor ape în trecut, nici a rotundelor bucăți de sticlă colorate ale prezentului, nu ar fi putut lua cunoștință niciodată de frumusețea lor trecătoare și nu ar fi știut că există.</p>
               </div>
               <div type="div3">
                  <head>Jertfa</head>
                  <subtitle>Publicată sub titlul „Trandafirii roșii", în Sămănătorul, II, 11, 16 martie 1903, p. 162—165. Semnat : Teofil Jianu.</subtitle>
                  <p>Ca o floare era fata împăratului între florile ei, și flori de cîmp ori flori rare de grădină, toate-și întorceau fața spre dînsa ca spre o stăpînă. Și unde odrăslește pămîntul flori și ramurile copacilor urzesc umbră, acolo se aciuiază și cuiburi, și toate gîngăniile se strîng, ca să aibă soarele pe ce-și împrăștia razele, și oglinzile acelea pe care le-a lăsat Dumnezeu omului : ochii să le poată răsfrînge în ei și să se veselească.</p>
                  <p>Naltă și zveltă, pe unde trecea, vîntul avea grijă s-o ia înainte și, aplecat pe gura scorburilor, să-i cînte ca dintr-un nai uriaș tot soiul de melodii. Cucii își amestecau și ei nota lor stingheră, gheonoaiele băteau și ele la răstimpuri măsura, măruntele păsări împrăștiau cascade de triluri. Gîngăniile mici, fărîmăturile acestea de nestemate împrăștiate pe fața pămîntului, urcau încet pe poala rochiei ei albe și încremeneau locului, împodobind-o ca niște juvaere. Rîndunelele și lăstunii o înconjurau în cercuri nebune, împrospătîndu-i aerul cu aripele lor. Miresmele o întîmpinau pretutindeni, darnice florile se întreceau să-i arunce o podoabă.</p>
                  <p>Și ea era fericită ca într-un rai, în preajma atîtor minuni.</p>
                  <p>Haine alese avea și podoabele după haine și după lumină și le alegea din grădină. Din ramuri și flori, își întregea gătelile. Dar într-o zi, cum era îmbrăcată într-o rochie galbenă ca aurul curat, plecată pe marginea unui havuz, în apa căruia se oglindea de obicei cînd își potrivea florile, rămase nedumerită, căutînd în mănunchiul cules ce floare i-ar sta mai bine și s-ar potrivi cu rochia ce-o purta.</p>
                  <p>Cercă albăstrele și cicori, dar, după ce se oglindi în apă, le aruncă.</p>
                  <p>Alese apoi o floare de leandru cu miros amar, dar o aruncă și pe aceasta, căci era prea roză.</p>
                  <p>Prinse un mac cu inima neagră, dar nici macul nu se potrivi.</p>
                  <p>Alese apoi o gherghină, dar prea era înghețată și fără de mireasmă.</p>
                  <p>O pată roșie ca sîngele ar fi trebuit, un roș puternic și scînteietor, și, aruncînd mănunchiul, cercetă grădina cu de-amănuntul, doar o găsi ce-i trebuia. Din strat în strat, păși purtîndu-și umbra mînei albe peste flori, pe răvare se apleacă, de-a lungul ostrețelor trecu, dar nicăiri nu găsi pata de sînge ce-i trebuia.</p>
                  <p>Spre stratul unde știa că-s trandafirii merse, căci forma aceasta i se arăta în minte, forma aceasta i-ar fi trebuit, trandafirul ar fi mers cu haina ei. Dar pe locurile acelea numai trandafiri albi erau pe lume, și ei o pată de sînge îi trebuia.</p>
                  <p>Obosită atunci, se așeză lîngă o fîntînă și visă la podoaba ce n-o găsea nicăiri. Nălucitor gîndul acesta îi revenea în minte. În umbra pleoapelor lăsate, o pată rumenă se făcea și floarea lua trup, se clătina pe o ramură numai să întindă mîna și s-o frîngă. Dar cînd să ridice brațul, visul se destrăma și floarea nu era nicăiri.</p>
                  <p>Și așa, ziua chinuitoare trecu, și mai chinuitoare veni noaptea.</p>
                  <p>Cu cercuri viorii sub ochi se trezi a doua zi, mai ofilită se deșteptă a treia zi, iar peste o săptămînă nu mai fu de recunoscut.</p>
                  <p>Floarea, roșia floare, pata de sînge ce trebuia să se îmbine cu galbena haină ca aurul, un trandafir roșu îi trebuia.</p>
                  <p>Și dacă a priceput împăratul că i se ofilește odorul văzînd cu ochii, a trimis crainici în toate părțile lumii, să caute ceea ce era cu neputință de găsit. Grădinile nu aveau așa minune ; codrii, nici ei ; cîmpurile, nici atîta. Dumbrăvi și sihăstrii au cercetat, înșelătoare culori i-au chemat pretutindeni, amețitoare miresme i-au făcut să năzuiască, dar zadarnice toate au fost, căci așa floare nu se găsea nicăiri, și unul cîte unul s-a întors să-și mărturisească neputința.</p>
                  <p>Și somn nu mai avea acum biata fată. Ca o nălucă trecea printre flori, urmărindu-și visul ei. Ceasuri întregi stătea pe colacul de piatră al havuzului și privea în fundul apelor limpezi, ca și cum din fundul apelor avea să răsară minunata floare. Arar, soarele scăpătînd o înșela, aruncînd o rază de sînge pe un nufăr, dar raza pierea și nufărul se legăna galben la față ca și dînsa.</p>
                  <p>Și mîhnirea ei cuprinsese parcă și toată grădina. Glumețul vînt nu mai cînta în naiul scorburilor, gîngăniile nu mai urcau pe poala rochiei ei să încremenească asemeni unor juvaeruri ; rîndunelele și lăstunii își abătuseră zborul aiurea.</p>
                  <p>Și dintre toți cîți erau pe lîngă curtea împăratului, mai mîhnit de jalea bietei fete era un tînăr grădinar cu părul bălai și cu ochii limpezi ca două cicori.</p>
                  <p>Văzînd-o cum se stinge încetul cu încetul și cum nimic n-o mai poate abate din visarea ei, se ofilea și el visînd, cum ar putea să găsească floarea nevăzută, să i-o dea domniței lui.</p>
                  <p>Și cum visa așa, îngrijind florile, într-o zi, altoind niște trandafiri, se împunse la un deget, din nebăgare de seamă, și o lacrimă roșie de sînge căzu în inima unei flori albe, ca un răspuns visului ce-l urmărea de atîta vreme. Un zîmbet de mulțumire îi lumină fața pală, și, ca și cum ar fi găsit o comoară, rupse albul trandafir, și, ca într-o cupă, își stoarse tot sîngele din deget în el.</p>
                  <p>Roșu, strop cu strop, se făcea trandafirul, petală cu petală se împurpura și de ce se făcea el mai galben la față, de ce mai purpur și mai frumos se făcea trandafirul. Și cînd n-a mai rămas o foaie albă în el, ci s-a făcut totul ca o rană deschisă, el și-a legat rana lui de la deget și, alergînd într-un suflet pe subt ramuri, merse și îngenunchie lîngă colacul de piatră al havuzului unde stătea fata privind mîhnită în fundul apelor, și-i întinse minunea, ce n-o aflase nimeni încă și nu se putea găsi nicăiri.</p>
                  <p>Ca dintr-un vis deșteptată, fata privi, întinzîndu-și palidele mîini spre dînsul. Nesigură își întinsese mîinile ca și cum i-ar fi fost teamă că vedenia aceasta să nu dispară ca multe altele. Iar cînd degetele ei atinseră trandafirul, cînd pipăi adevărul și simți mirosul care urca din parfumata cupă, atunci genele îi bătură prelung și fața i se împurpura și ea, ca și cum floarea îi împrumuta sîngele ce-i pierise din obraji. Tremurătoare duse atunci floarea la gură, apoi, sărutînd-o prelung, dete fuga spre palat, lăsînd în urma ei ca o dungă de lumină...</p>
                  <p>Veselie mare a făcut atunci împăratul, și în seara aceea, în fața curtenilor uimiți, crăiasa îmbrăcată în rochia cea galbenă ca aurul apăru cu roșul trandafir prins în dreptul inimii. Roșu ca o pată de sînge lucea trandafirul și galbena rochie se lumina de punctul acela ca de o minune. Căpătase galbenul farmec în sfîrșit și se întregise așa cum îl visase ea în visurile ei.</p>
                  <p>Și de atunci numai trandafiri roșii voi să poarte domnița, poruncind grădinarului ca în fiecare dimineață să-i aducă unul.</p>
                  <p>Și în fiecare zi, mai ofilit, mai palid, mai lunar, venea tînărul cu ochii albaștri ca două cicori și cu mîna tot mai tremurătoare îi întindea trandafirul pe care strop cu strop îl împurpura cu sîngele lui, neștiut de nimeni.</p>
                  <p>Mai palid și mai lunar pe zi ce merge venea, întinzîndu-i ca într-o cupă viața vieții lui, iar fata lua potirul însîngerat și nici nu căuta la el.</p>
                  <p>Albă și rumenă se făcuse acuma ea, și viața îi revenise în ochi și pe buze, trecînd parcă de pe marginea trandafirului pe marginea gurii ei.</p>
                  <p>Și tot mai alb și mai lunar a venit cel ce se jertfea, pînă ce într-o zi, scăpînd potirul de sînge, s-a năruit la picioarele domniței.</p>
               </div>
               <div type="div3">
                  <head>Gherghina</head>
                  <p>Miresmele sunt graiul florilor. Ele călătoresc pe vînt, aleargă de ici-colo, se ridică peste zidurile grădinilor, te întîmpină cine știe unde în pustiuri, te urmăresc și merg cu tine, te lasă apoi la o răscruce și dispar cum au venit, fără să știi de ce. Suflete rătăcite colindă lumea, un norod de fantome de toate culorile călătorește căutînd poarta sufletelor noastre, stăruiesc într-un fald de rochie, se ascund sub adăpostul unei frunze, se strecoară pe ferești și pe uși și umblă pretutindenea fără să le putem vedea.</p>
                  <p>Merg coloratele fantome sub formă de mireasmă, trec umbrele de buchete, alunecă albastrele spectre, aproape de noi, fără să le putem atinge, fără să le putem cuprinde forma, fără să le putem vedea. Trec procesiile dulcelor moarte, își încrucișează calea, se întreabă și își răspund poate, ducîndu-și în brațe urna, în care și-au pus sufletul lor mirositor, spre cine știe ce țintirim tăinuit al întinderilor albastre.</p>
                  <p>Toate își au graiul lor. Gherghina singură, marmoreana și recea floare ce stăruie pînă tîrziu în grădini, cînd vine toamna, ținîndu-și pe frunte sus, pînă și în minutul morții, coroana de petale ca o regină, singură ea tace, nu-și spune nimănui durerea.</p>
                  <p>Enigmatică și rece, mulțămită cu fardul trecător căzut din paleta naturii în cuibul ei; cea roșie, bucuroasă de purpura ce-i ascunde poate paloarea minutelor de slăbiciune ; cea palidă, veselă că-și poate masca roșața ce i-ar urca în obraji, în clipele cînd sufletul se înduioșează ; așa se clatină ele pe ramuri.</p>
                  <p>Prin clătinări ușoare își spun ele ce simt, una celeilalte, prin izbucniri colorate deasupra ramurilor își vădesc ființa, prin umbra pe care și-o coboară și și-o măresc pe drumuri, cu mersul soarelui se apropie și se ajung una pe alta.</p>
                  <p>O întîlnire mută în capătul unei răscruci, de unde pornesc cărările infinitului, o apropiere catifelată de umbre ce se sărută, două lumini ce coboară de pe înaltul unui ram ca să facă oleacă de întunerec în luminișul unui drum.</p>
                  <p>Împrejurul lor, ca să-și spuie splendorile, ca să-și arate bogățiile, ca să-și slăvească aparențele ori micimile, toate vorbesc. Elocvența miresmelor, oratoria parfumurilor, demagogia mirodeniilor umplu aerul. Fiecare își scutură parfumata ei rochie, fiecare cheamă, fiecare plînge un strop mirositor de rouă, fiecare își anunță nașterea, iubirea sau moartea, ca să ne înduioșeze sufletul.</p>
                  <p>Gherghina singură tace. Marmoreană și rece, disprețuitoare pentru gălăgioasa durere, naște, iubește și moare, fără a spune nimănui nimic.</p>
                  <p>Un zbor de petale ce le aduce vîntul a fost viața ei, un punct colorat care mai nălucește în spațiu o clipă, rumenind încă locul unde a stat, o umbră dispărută pe un luminiș de drum.</p>
                  <p>Ținîndu-și funerara urnă în brațe, în care sufletul ei tace și după moarte, în alaiul atîtor fantome ce se îndreaptă spre țintirimul florilor ce au murit, pe dînsa nimenea n-o știe, n-o vede, nici n-o presimte...</p>
               </div>
               <div type="div3">
                  <head>A patra Parcă </head>
                  <p>Harnice, posomorite și sinistre torc cele trei surori la lumina lividă a opaițului ce le luminează. Severă ține una în mîna-i vestejită furca fatală, cu lîna albă și neagră din care scapătă un fir de întuneric și altul de lumină ; cu luare-aminte învîrtește cealaltă fusul neastîmpărat pe care vine să se cercuiască firul; implacabilă și nerăbdătoare așteaptă ce-a de-a treia cu ascuțita-i foarfecă gata să întrerupă deșirul.</p>
                  <p>O vorbă nu-și spun, căci ce-ar putea sa-și spună ? Un zîmbet nu schimbă, căci gurile lor nu-s făcute să zîmbească ; o înduioșare nu trece în ochii lor, căci ele n-au vreme să se înduioșeze. În albul lor veștmînt, pe care joacă lumina albastrului opaiț ca pe niște giulgiuri, cele ce n-au cunoscut divinul farmec al tinereții, nici bucuria ce-o resimte frumusețea în fața oglinzii, nici reveriile dulci ce le dă amorul, torc înainte nesfîrșita lînă ce-o scapătă caierul înfrățind firul de lumină și firul de întuneric pe care așteaptă să-l taie recele fier al foarfecei...</p>
                  <p>Sinistră toarce trinitatea aceasta la lumina opaițului lor și nu știu că, în casa în care stau eu, au o a patra suroră, mai sinistră, mai hidoasă și mai implacabilă decît ele. Ea nu toarce, ci dormitează toată ziua în întunerec, cu perdelele lăsate, ținînd la pieptul ei uscat și pe pleoapele ei vestejite somnul, acest frate bun al morții. Cu negru e îmbrăcată odaia ei, mirți funebri are în cerdac, făclii de ceară ard lîngă icoane și jalnice tropare îngînă în tactul mătăniilor de lemn sfînt ce le deșiră toată ziua.</p>
                  <p>Din cerdacul larg al casei însă, unde sta această a patra Parcă, Tătărașul vechi își înalță colina lui plină de grădini umbroase cu pomi roditori și cu albe căsuțe care rîd voios la soare. Flori roșii luminează ici-colo fereștile și parmaclîcurile, prietenoasele zorele îmbracă stăruitoare cîte un foișor și vara ți-e mai mare dragul să privești cum amestecul acesta de alb și de verde ia cu asalt colina, voind parcă să vadă ce se petrece după creasta care mărginește cerul. Un drum alb șerpuiește însă, se ridică pieptiș, se pierde la un cot, după un pîlc de case, și se arată din nou scriindu-și vadul alb pîna la poarta „Eternității” care-și profilează turnul bisericii, înălțîndu-și crucea aurită ce adună ultimele raze ale soarelui.</p>
                  <p>Dimineața e tihnit șleaul, rari drumeți trec și, în timpul acesta, Parca stă ascunsă și ea după geamurile cu perdelele lăsate ; dar după-amiază convoiurile se urmează urcînd spre neagra poartă de unde nu se mai întoarce nimeni înapoi și atunci, ca furișată dintr-un mormînt, vecina, ținîndu-și mătăniile în mînă, iese și se așază în cerdac între mirții ei. O bucurie stranie îi luminează ochii și priveliștea aceasta a morții o înviorează parcă și îi dă o noua înfățișare de tinerețe. Cu o voluptate neînchipuită, își pleacă urechea ei bătrînă și ascultă frînturile de marș funebru scăpate din alămuri ce le aduce vîntul, ca o hienă adulmecă aerul, urmează și numără avidă prapurile, face parcă în gînd socoteala pomenilor și, cu cît convoiul e mai bogat, cu atît și bucuria ei pare mai mare.</p>
                  <p>Din ce în ce mai mic, convoiul descrește, o umbră trece pe fața ei cînd dispare după case, cu nerăbdare se ridică în vîrful picioarelor ca să-l vadă reapărînd, atentă își pleacă urechea să prindă și cele din urmă frînturi de sunete și, cînd convoiul și-a șters dunga neagră de pe drum, atunci ca în urma unei biruințe se așază din nou între mirții ei și urmează, cu închipuirea poate, scenele ce trebuie să se petreacă la marginea gropii deschise peste care cad lacrimile celor ce și-au pierdut o ființă dragă.</p>
                  <p>Sunt zile însă cînd vîntul nu aduce nici o frîntură de marș funebru și atunci, la orele obișnuite cînd trec morții, ea nu-și mai poate găsi astîmpăr. Ca o furie își clatină funebrii mirți ca și cum ar vrea să deștepte moartea din ei, neliniștită se pleacă pe marginea vechiului cerdac și cercetează drumul, doar o vedea un dric cît de sărac, cu răbdare așteaptă pînă se împînzesc umbrele și, dacă viața a fost biruitoare în ziua aceea, îmbătrînită parcă cu zeci de ani, se face mică, se imaterializează și se strecoară în casă ca o umbră, așteptînd să se facă iarăși ziuă ca să poată vedea negrele convoiuri trecînd...</p>
                  <p>Iar Cloto, Lachesis și Atropos, cele trei posomorîte și triste surori, în timpul acesta, la lumina lividă a opaițului ce le luminează, torc înainte nepăsătoare, una ținînd în mîna-i veștejită furca din care scapătă un fir de întuneric și altul de lumină, cealaltă fusul fatal pe care vine să se învîrtească firul, iar cea de-a treia implacabila foarfecă ce va tăia într-o zi și firul hidoasei lor surori, întîrziată prin cine știe ce întîmplare pe pămînt.</p>
               </div>
               <div type="div3">
                  <head>Vasul-fantomă </head>
                  <subtitle>Publicată sub titlul „Ultimul naufragiu” în <hi rend="italic">Minerva</hi>, III, 1030, 29 oct. 1911, p. 3.</subtitle>
                  <p>Mergeam cu un prieten într-un scăpătat de soare.</p>
                  <p>Zurgălăii sunau încet și, cum o melancolie fără de voie ne cuprinsese pe amîndoi, nu mai spuneam un cuvînt. Vezeteul singur, îndemnîndu-și caii, scotea din cînd în cînd sunete guturale, fluierături semnificative, cuvinte alături de graiul nostru, pe care le sublinia cînd cu o lovitură de bici, cînd cu o plesnitură de hăț, cînd cu o invectivă plină de virilitate.</p>
                  <p>Caii fluturau din cap, ciuleau urechile, schimbau trapul în galop ori își încetineau mersul pe nesimțite, revenind la pasul uniform, după cum erau și îndemnurile celui ce le înțelegea graiul și le știa puterile. Alături pe drum, cînd pe dreapta, cînd pe stînga, umbra lor ca alți cai imaginari se înhăma și ea în umbre de hamuri și, bătute de umbra biciului, ne întovărășea pretutindeni.</p>
                  <p>Deasupra cîmpului gol, trecînd peste miriști și arături, stolurile de grauri ori de corbi luau toate aceeași direcție, zorind din aripi către un hambar ciudat ce sta răznit în mijlocul cîmpului.</p>
                  <p>— Acolo mi-am strîns grîul, fiind mai aproape de Prut și mai lesne de încărcat, îmi zise prietenul și apoi tăcu din nou.</p>
                  <p>Roșu, soarele acum, ca și cum cineva ar fi purtat un fanar uriaș căutînd ceva pe fața pămîntului, se oprise pe marginea orizontului, conturînd tot mai bine hambarul spre care zoreau păsările.</p>
                  <p>Împurpurat de lumină, ca într-o apoteoză, ciudata clădire își preciza tot mai mult contururile. Ai fi spus o arcă fantastică, un bucentaur împodobit de străluciri pentru cine știe ce serbare, care ancorase în mijlocul valurilor negre a straniei mări pe care o închipuiau arăturile. Un steag de aur fîlfîia mișcîndu-și faldurile în vînt, dar pe nava aceasta ciudată, pe vasul acesta fantomă, rătăcit în mijlocul cîmpurilor și înspre care zorea flămînda armată a corbilor, nici un matroz nu-și profila silueta. Așa mi-l arăta discul soarelui ce sta nemișcat deasupra orizontului, și viziunea aceasta lipsită de poezia și strălucirile ce i le împrumuta lumina de amurg era totuși adevărată.</p>
                  <p>Nu era nici un bucentaur, nici un vas-fantomâ, nici fantastică arcă, și era totuși un șlep, o ruină de corabie ce înfruntase și ea valurile și întâmplările, ce avusese o flamură și un nume sonor, un căpitan și o busolă poate.</p>
                  <p>Ca adus de cine știe ce furtună uriașă, sau rămas pe uscat în urma cine știe cărui cataclism ce mutase aiurea apele pe care se legănase ducîndu-și blondele comori ale spicelor, străinul șlep, răsturnat acum cu fundul în sus și clădit bine pe temelii nemișcătoare, se prefăcuse un biet hambar în care își ținea grîul prietenul meu.</p>
                  <p>Steagul de aur ce fîlfîia era o biată zdreanță de cămașă. Negre, sinistre și mîncate de carii, scîndurile gudronate și lucitoare din alte vremuri își arătau uzura. Geamurile rotunde ca niște ochi purtau bandaje de scînduri ; bucăți de lanțuri sfărîmate atîrnau pretutindeni și nu știu prin ce ciudată întîmplare ancora pe jumătate îngropată în pămînt ca o gheară încleștată mai străjuia și dînsa povestind multele popasuri ale unui trecut rătăcitor...</p>
                  <p>Unde era acum căpitanul care sta în căsuța lui de scînduri de pe covertă, eternul căpitan ce povestește basme levantine și face primăvară împrejurul lui deschizînd o ladă de portocale sau de rodii să vadă ce a ajuns sărmanul lui bastiment ? De cîte ori așteptînd să vie apele mari n-o fi zăbovit el pe o margine de rîu, cîntîndu-și dintr-o armonică sau dintr-o ghitară romanțele lui levantine... De cîte ori, în amurguri, nu și-o fi spus nostalgiile papagalului verde, fără de care un căpitan nu pleacă niciodată la drum... De cîte ori nu trebuie să-și fi ridicat ochii lui triști, în nopțile înstelate, spre bucata de gheață care este steaua polară, steaua aceasta ce călăuzea întîiul drum al corăbierilor.</p>
                  <p>O ! Eterne naufragii, cum le prefaceți voi toate și cum vă bateți joc de tot ce durăm noi pe pămînt și pe ape. Cum încremeniți voi lucrul ce-a fost mișcător și dezrobiți ce-a fost clădit pe temelii statornice odată.</p>
                  <p>...Dar noaptea, ca și cum ar fi vrut să întărească și mai mult tristele mele gînduri, trimise talazurile ei de umbră neînflorite de nici o spumă, și corabia-hambar dispăru ca într-un ultim naufragiu.</p>
               </div>
               <div type="div3">
                  <head>Sonata lunii </head>
                  <subtitle>Publicată în <hi rend="italic">Țara nouă</hi>, I, 3, 25 dec. 1911, p. 188—190.</subtitle>
                  <p>Dulce și liniștitoare, noaptea se statornicește. Umbre încărcate de somn, sfioase, moi și încete, lunecă deasupra pămîntului ca o apă. Sfioase, moi și încete, se desfășură, cresc, ca aburii purtați de vînt deasupra unei prăpăstii, se strecoară printre arbori, se tîrăsc spre înălțimi. Luminile biruite, decolorate, palide, albe ofilesc, descresc și dispar. Un ritm ascuns prezidă și rînduiește năvala aceasta mută a tonalităților încărcate de vis ce se așază. Un farmec mistic trece prin aer, și acum o ultimă umbră, ca un steag de doliu și de fatalitate, purtat de o mînă nevăzută, flutură ca și cum ar vrea să dea un semnal.</p>
                  <p>De la fereastra lui, Beethoven, cu un zîmbet amar pe buze, lăsîndu-și capul pe mînă, privește. Părul, mai negru ca umbrele de afară, îi face o cunună de noapte pe frunte. Departe orașul își tremură fosforescențele și amestecă la orizont lucirile cu întîiele stele, întinde lanțuri luminoase prin negură, scrie arabescuri de aur în întunecimi, joacă imaginare constelații, desemnează capricii de foc.</p>
                  <p>Un murmur neîntrerupt, ca o apă care bate într-un țărm, urcă pînă la el și îl face să-și plece urechea și să asculte. Vii, ochii lui se aprind și licăresc și mîna-i albă, ca și cum ar vrea să culeagă zvonurile împrăștiate în aer, se întinde și dibuiește prin întunerec...</p>
                  <p>Afară însă, dulce, domoală și liniștitoare, noaptea își caută ritmul și se statornicește. Luna, înălțată sus, a chemat ochii visătorului care se privește în ea și se recunoaște cum va fi mai tîrziu, o palidă mască, cu ochii abia însemnați și gura mută închisă pe veci de un zîmbet amar. Spectrala figură din lună îl atrage ca pe un frate ce-i seamănă și ochii lui se închid, să nu mai vadă trista imagine...</p>
                  <p>Nepăsătoare și albă, aducînd cu ea un fior necunoscut, impalpabila lumină a mortului astru crește însă pe nesimțite. Albă, albă, neînchipuit de albă, ca și cum ar fi trecut printr-un bulgăr de gheață, a ajuns acum drept fereastră și a pătruns în odaie. Fulgerătoare, clapele de fildeș ale clavecinului străvechi, peste care dormeau ațipite visurile, s-au luminat. Foi răvășite cu negre note, ce ca o invazie de furnici au dat asalt portativelor, zac împrăștiate pretutindeni. O vioară într-un cui spînzură lîngă arcușul ei, deasupra unui divan străvechi.</p>
                  <p>Pe masă, printre tomurile desperecheate ale tragediilor lui Shakespeare, un Plutarh cu scoarțe vechi spune faima atîtor vieți trecute. Singur un portret de femeie, ca mirată de a se găsi în singurătatea și sărăcia asta, privește enigmatică din rama ei la alba lumină ce crește luminîndu-i zîmbetul de pe buze...</p>
                  <p>Deodată însă cîteva note funebre, ca rupte din umbră, au urcat în lumina lunii. Fiorul fricei de necunoscut a umplut odaia, adus de acești trei negri soli, ca ieșiți dintr-o urnă funerară unde au dormit îndelung, și alba tăcere a început să cînte.</p>
                  <p>Acoperite, alte sunete au urmat, ca o chemare de glorie îndepărtată, strecurîndu-se printre negrele note funebre și s-au domolit și ele, făcînd iarăși loc triștilor soli ai disperării. O întrebare sfioasă și rugătoare și-a făcut loc apoi și un glas nehotărît, neîncrezut în sine, parcă a răspuns, iar mîinile albe, ca și cum sîngele tot s-ar fi retras din ele, au rămas locului pe clape. Tristă și cu ochii aproape plînși, fața celui ce cînta s-a întors și a privit peste umăr la portretul de pe masă.</p>
                  <p>Drept geamul deschis, luna se oprise acuma și privia curioasă, idealizînd sărăcia cuprinsului. Pulberea ridicată juca în sulul de raze și mrejele de păianjen ce stau prin unghere păreau niște hîrzoburi de argint. Jos pe podele, notele mărunte ai fi spus că urcă și coboară portativele, chemate de atracția asta nevăzută, că vor să treacă dincolo de marginea hîrtiei și să-și ia zborul în lume. Nerăbdarea gloriei, încătușată în cuprinsul acela mic, se răzvrătea parcă și voia să iasă cu orice preț, cu negrul ei norod de semne, sătulă de sărăcia și întristarea cuprinsului.</p>
                  <p>Zîmbind însă trist și împrăștiind cu piciorul hîrtiile din jurul lui, Beethoven își întinse din nou brațele și, ca răscolind lumina lunii de pe clape, începu să cînte. Triste, cele trei note funebre ca rupte din inima umbrei reveniră, jalnice ca scăpate dintr-o urnă funerară, unde au dormit îndelung, se redeșteptară. Sfioasă, îndepărtata chemare de glorie căută să se strecoare iarăși, dar sunetele de fanfară muriră. Deznădăjduite, degetele urniră alte note, strecurîndu-se printre clapele albe și negre, ca printre lumini și umbre, și o plîngere domoală, ca un suspin, începu să se reverse, ca și cum lacrimile lui însăși cădeau pe clape trezind sonoritățile acestea umbrite. Fumuria și trista îndoială își arăta fața acum, și mînele albe ce-o deșteptase mîngîind-o parcă, nu luau seamă la mînele de umbră ce alergau crispate în urma lor ca voind să astupe sunetele și să prindă neliniștita îndoială ca s-o zugrume...</p>
                  <p>Revolta dormea încă, ațipită undeva, îndărătul coardelor, dar tremurătoarele mîni o treziră și pe ea fără de voie ; și mîniosul chip al celei deșteptate din somn privi o clipă nedumerit la cealaltă față și trecu apoi peste ea într-o furtună de sunete.</p>
                  <p>Mînios, chipul celui ce cînta se brăzdă de zbîrcituri adînci și mînele lui, ce alergau acum pe clape, păreau că amenință însuși destinul și că luptă cu el căutînd să-l înfrîngă..</p>
                  <p>O undă de vînt ca trezită de energia lui, sau venită de cine știe unde, intră în casă mișcînd partiturile și amestecând clarul de lună. Înfiorată, revolta căzu și merse să ațipească din nou îndărătul coardelor. Slabe, fanfarele gloriei, ca venite de dincolo de mormînt, răsunară încă o dată și cei trei negri soli, ce purtau fiorul fricei cu dînșii, se arătară și ei. Triste, ca scăpate fiecare dintr-o urnă funerară, cele trei note sunară din nou, încet, tot mai încet, ca dornice de a se reîntoarce în întunerec...</p>
                  <p>Speranțe de glorie și de fericiri, glasuri de îndoială și glasuri de revoltă, șoapte de umbră și înfiorări de lumină, toate tăcură sub mînele încremenite.</p>
                  <p>În cuprinsul sărac însă, îndărătul negrului visător ce-și cînta durerile, praful răscolit din unghere, ori măruntul norod al miilor de note, trecînd pe lîngă ochii mirați ai portretului de femeie de pe masă, juca acum în sulul de lumină ce pătrunsese în odaie și ca pe un uriaș portativ de raze se înălța și se pierdea în lună.</p>
               </div>
               <div type="div3">
                  <head>Dușmanul florilor</head>
                  <p>Sfânt lucru e o umbră de copac într’un loc pustiu și multă grijă trebue după ce l’ai sădit să-l vezi înălțat, când l’ai pus în calea nemilostivelor vânturi de șes.</p>
                  <p>Dar sunt gospodari îndărătnici și stăruitori care știu să prețuiască o floare cât și un spic de grâu, un copac ca și pe un bun prieten.</p>
                  <p>Și așa era și d-na Vuia.</p>
                  <p>În jurul casei străvechi unde-i aciuiase Dumnezeu, ea făcuse un rai de grădină. Dincolo de gardurile vii, plană și tristă ca o pustă, moșia se întindea fără o umbră de copac, fără un adăpost răcoritor. Îndărătul casei însă, în livada de pomi roditori, vântul de primăvară trecând, amestecă florile albe de măr, cu trandafiriile flori de piersic. Cireșii și vișinii fulguiau și ei, și ca o plutire de fluturi albi rătăcia pretutindeni. Nucii verzi, ce nu îndură iarbă sub adăpostul streșinei lor umbroase, își răspândiau mirosul lor amar. Lăurusca drăgostitoare, își întindea vițele pe garduri și un zbor scânteietor de albine, alerga fără astâmpăr.</p>
                  <p>Cărări albe, prunduite, ca vadurile de izvoare din care apa a secat, șerpuiau sub ramuri și te duceau în grădina din fața casei, unde florile, cu toată arșița și pământul neprielnic, ajunseseră să se deprindă și să cucerească tot locul.</p>
                  <p>Sub grija miloasă a mânii ce le răsădise, ele robiseră tot cuprinsul și nemai fiind la largul lor în straturi, urcaseră scările străvechi de piatră, luaseră cerdacul cu asalt parcă, pe marginile ferestrelor se aciuiaseră și până și odăile toate le cuprinseră, năvălind pretutindeni biruitoare, în pale multicolore pe mese, în vase delicate lângă oglinzi, în complicate răvare și glastre dealungul zidurilor.</p>
                  <p>Era o năvală parfumată, o incursiune amestecată de neamuri, un norod fantezist ce-și împlântase stegulețele colorate din straturi și până în înaltul streșinilor.</p>
                  <p>Fiecare tremurându-și steagul ei colorat, voia să spună parcă de pe ce tărâmuri vine, din ce îndepărtate locuri, din care dumbrave, ori de peste care oceane a venit, sămânță infimă, adusă și scuturată de pe aripa unei păsări în migrațiune, ori de răscoala cine știe cărui uragan, ridicat din cine știe ce pădure virgină.</p>
                  <p>Amestecul de rase însă, trăiă liniștit și fără discordie, ca într’o republică cosmopolită, căci d-na Vuia își iubia supusele, și le împărția de o vieață ori pumnul de țărână neagră de pădure, care priește și învie răsadul.</p>
                  <p>O sumă de grădinari o ajutau în această migăloasă și necurmată grijă, fără de care florile nu pot să trăiască, îngreuind astfel peste măsură bugetul acestei mici republici, ce nu era pe placul stăpânului, si care medita în umbră, zi și noapte, o lovitură de stat.</p>
                  <p>Domnul Vuia era un om pozitiv, inamic născut al formelor, miresmelor și culorilor. Adevărata împărăție se întindea dincolo de garduri pentru dânsul. Acolo era rodul cel mare și pânea cea de toate zilele.</p>
                  <p>Și așa pe zi ce grădina se făcea tot mai frumoasă, pe atâta creștea și ura acestui om primitiv contra nevinovatului norod.</p>
                  <p>Când venia, plictisit și plin de trudă, de pe câmpuri, unde îl ardea soarele dogoritor, el nu știa să prețuiască răcoritoarea umbră ce i-o întindea un platan ori un nuc, nici nu știa să se îmbete, de liniștitoarele miresme ce i le cădelnițau florile.</p>
                  <p>Față de năvala aceasta bizară, de erupțiunea aceia biruitoare a eflorescenței, el punea în cum pănă banul, socotia cât costă grădinarii, cât costă serile, cât gurile de apă care împrăștiau zilnica ploae binefăcătoare.</p>
                  <p>Era un om, pe care, desigur poveștile biblice nu’l încântaseră nici odată, o ființă în sufletul căreia minunata legendă a raiului pierdut, după care plângem cu toții, nu-i lăsase nici o nostalgie. Și în afară dé acestea, nici pământul nu-l iubia, nu cunoștea ce e recunoștința aceia, ce o cunosc unii, pentru cel ce te hrănește. Pământul pentru el era un element de producție și sămânța era banul pe care îl îngropa, așteptând ca să se urce în vârful spicului și de acolo în buzunarul lui.</p>
                  <p>Îndărătnică însă și stăruitoare, minunata femeie și-a păstrat până la moartea ei imperiul. Pas cu pas a luptat să-și păstreze și să-și înmulțească minunatul ei norod și coloratele stegulețe au fâlfâit pretutindeni până ce a închis ochii.</p>
                  <p>Dar într’o zi Domnul Vuia a rămas în sfârșit singur. Moderna și rustica Sacuntală a pornit spre alte raiuri, și atunci ceia ce trebuia să se întâmple s’a întâmplat.</p>
                  <p>Din casă au fost întâiu gonite netrebnicele, din ferești au fost expulzate, văduv a rămas parmaclâcul cerdacului, azi s’a năruit un răvar și mâine altul, triste s’au desprins perdelele de glicină și de salcâm din înaltul streșinilor și apoi când și gurile de apă au șfârșit prin a se astupa, toate au murit. Grădinarii au fost dați afară, serele s’au prefăcut în hambare și vântul dogoritor al șesului s’a ridicat și a pătruns pretutindeni. Vuiau copacii cu desnădejde parcă, dar nimeni nu-i auzia. Nevăzută s’a strecurat omida, și-a întins din pom în pom cuiburile ei albe, din creangă în creangă mreaja ei diafană, din mlădiță în mlădiță firul ei strălucitor. Una după alta florile au murit împrăștiindu-și fiecare mireasma lor ca un blestem, una după alta osânditele la moarte râvnind după lacrima de apă, și-au plecat drăgălașele capete și s’au scuturat. Ca un jar a trecut soarele peste brazde și frageda iarbă a rămas ca tutunul de galbenă.</p>
                  <p>De ce muriau însă și se năruiau toate, de ce zâmbetul batjocoritor înfloria tot mai mult pe buzele d-lui Vuia. Ca de-o faptă mare se bucura de năruirea unei lumi, partea aceia demonică ce tăinuește în unele suflete, se ridică tot mai mult la suprafață și cât a trăit închis în egoismul lui sălbatic o mână de ajutor n’a vrut să dea naturei, un gând de bunăvoință n’a avut pentru ea.</p>
                  <p>Închis în casă și bolnav, un cuvânt avea acum pentru toate, când i se anunța că s’a dărâmat ceva, ori că alt lucru amenință ruină:</p>
                  <p>— „Cui i-o trebui, ș’o face”. Și cu acest cuvânt, a trăit până la moarte.</p>
               </div>
               <div type="div3">
                  <head>Pâinea noastră cea de toate zilele</head>
                  <p>În aerul cald, vâslind din spre sud vântul îndulcit, negre puncte se arată și nălucesc în albastru, dispar ascunse de un nor, se arată mai mari, până ce un fâlfâit de aripi ne lovește auzul. E semn de primăvară și cele duse în surgun către soare, se reîntorc înapoi.</p>
                  <p>Cântătorul norod umple din nou lumea de triluri, nopțile își recapătă farmecul, zorii nu mai răsar tăcuți.</p>
                  <p>Răzând fata apelor, rândunelele zboară, atingând fulgerător cu sfârcul aripei pulberea din cale, se avântă spre înaltul streșinei, ridică un galben fir de paiu și ca mâine un vesel ciripit de pe o margine de cuib, trezește aerul. Se întorc prietenele bune ca să ne spue că vremea se statornicește din nou, și cu toate acestea nu toți deopotrivă revăd întoarcerea lor.</p>
                  <p>Păsările au nevoe de hrană ca să ciripească. Și cei ce aruncă sămânța în lanuri, ori cel ce trăește din rodul unei livezi, sau unei vii, știe bine aceasta. Iți spui, că un grăunte și-o lacrimă de rouă e de ajuns unei păsări ca să trăiască, dar nu e numai o pasăre și norodul înaripatelor e înmiit. Vrabie și sticlete, cenușia pasăre ce se amestecă în colbul drumului și întârziata vietate ce s’a rătăcit prin mărăcini, când Dumnezeu cu fantazia lui uriașă a văpsit pe toate acelea ce poartă pene și nu i-a rămas în marea lui bunătate decât să-și șteargă penelele pe cea de pe urmă venită, pestrițând’o cu toate culorile, sturzi și măcălendrii, moțate ciocârlii și monocorde prepelițe, toate în sfârșit, cer hrană și belșug, ca să poată trăi.</p>
                  <p>De pretutindeni se abat, căci viermușorul nu e deajuns, spre blondul spic se lasă, spre (tremurătorul mălaiu se avântă, spre nălucitorul ovăz năzuesc. Până și singuratica și tăcuta Dumbrăveancă, ce străjuește pe vârful stogurilor, făcând albastru în jurul ei, când își deschide aripele să sboare, tot un grăunte visează, oricât ți s’ar părea că ar cugeta de adânc.</p>
                  <p>Născocește omul lațuri pe care le întinde dibaciu pretutindeni, urzește nevăzute plase ușoare ca pânzele de păianjen, întinzându-le printre lanuri, țărci moarte cu pestrițe pene care lucesc în bătaia soarelui, le anină el prin prăjini, mătăhuze în formă de om, cu brațele desnădăjduitor întinse spre orizonturi și câte alte viclenii nu născocește, doar le-o abate zborul aiurea, dar foamea nu știe de spaimă și moartea ascunsă pretutindeni de mâna dibace nu poate împiedica vieața să-și iee dreptul ei.</p>
                  <p>În bătaia pripitelor aripi, ce călătoresc noaptea, pe întunerecul cel mai orb, trase ca de un fir, de un instinct nevăzut pe care numai ele poate îl știu, în sgomotul acela surd pe care îl fac venitele de peste mările, ale căror talazuri uriașe poate s’au ridicat și au vuit sub ele, în albele străluciri de zăpadă pe care le poartă rătăcitorii cocostârci pe aripele lor, în neagra și avântata săgeată a cocorilor, ce vin zorind nevăzuta primăvară în văzduh, în toată această eternă migrațiune în albastru, unii presimt și vor să priceapă tot farmecul și poezia de care e plină vasta natură. Cu brațele întinse le așteaptă și ochii li se umplu de lacrimi de bucurie, că le-a fost dat încă odată să le revadă. Instinctul de proprietate, lacoma și nesătula gură, a alungat însă toată poezia și a făcut să vadă în aceste pliscuri ce sunt la marginea unor aripi întinse, niște veșnice dușmane a muncii lor în agonisirea traiului.</p>
                  <p>Așa mă deprinsesem eu să le văd de copil când dădeam drumul păsărilor din colivii și prieteni îmi erau fluturii cei neastâmpărați și toate gângăniile de pe pământ. Altfel însă le vedea cel ce scrie negre dungi pe pământ și își încredințează grăunțele lui ploilor și vântului.</p>
                  <p>Soarele darnic arde, fermenții pământului fac să încolțească sămânța aruncată și spicul crește cu vremea, lugerul prinde putere și blonda nădejde își mișcă valurile trecând prin lanuri. Cum să nu privească cu grije dar, cel ce și-a văzut munca ridicată și ferită de multele primejdii! Cât n’au urmărit ochii lui un negru nour ivit în senin cu câtă desnădejde n’a urcat în turnul clopotniței din sat și n’a pus în mișcare limba străvechiului clopot, ca să alunge grindina aiure. Cu câtă sârguință n’a plivit buruiana rea, cu câtă frică n’a urmărit fantasticul sbor verde al lăcustelor! Dar fulgerătoarei aripi, care vine, scutură din sbor un spic și trece, ce poți să-i faci?</p>
                  <p>Și ne mai având ce mai face, Sima, după ce întinsese toate cursele și încercase toate duruitoarele, acum când era grâul în copt și da să pue secera într’însul, privind mătăhuzele cu chip de om, ce-și întindeau zadarnic brațele spre cer, se gândi să încerce și ce-i spusese un bătrân și făcu întocmai.</p>
                  <p>Pe o seară înnourată, când fluturii se culcă de cu vreme, iar păsările se ascund prin mohoare și prin cuiburi, lepădându-și toate veștmintele de pe el, la marginea holdei și legându-și ochii cu o năframă albă, ținând într’o mână o lumânare pe care a ținut’o un om în clipa morții, precum și câteva fire de păr din capul mortului, porni cu lumina aprinsă să înconjure holda.</p>
                  <p>Licăritoare ca un licuriciu, lumina clipi, se cercul de raze și apoi flutură și gol așa cum era. sub cerul posomorât, târând o umbră după dânsul, Sima înaintă cu năframa albă pe ochi. Pașii lui nesiguri dibuiau. Blonda holdă, pe care o crescuse cu atâta grijă, fremuia în bătaia vântului și mișca valuri-valuri spre dânsul. Spicele, ca și cum l’ar fi cunoscut, se înălțau drepte la trecerea lui și apoi își plecau capetele, înfricoșate parcă de misterul ce se făptuia. Dar dânsul, gol, cu umbra ce-l urmăria înainta mereu și gura lui cu un glas venit de pe altă lume, când ajunse la un capăt al holdei, murmură:</p>
                  <p>— „Cum nu văd eu acuma și cum nu vede mortul, așa să nu vadă păsările holda aceasta și așa să fie luată mintea păsărilor, cum e luată mintea mortului dela lume”.</p>
                  <p>Albă, lumina străluci, mai-mai să se stingă, suptă se pleca spre partea de unde o chema vântul, dreaptă apoi se ridică, luminându-l pe el, pe de-a ‘ntregul, și statornicită o clipă licăria rănind întunericul.</p>
                  <p>Iar când ajunse la un colț al lanului, Sima, cu toată lumina resfrântă pe fața lui palidă, înfipse făclia în pământ, între două brazde, îngenuchiă și cu un fir de păr al mortului legă câteva spice la un loc, zicând:</p>
                  <p>— „Eu nu leg holda aceasta, dar leg gura păsărilor dela dânsa și așa să nu o poată mânca păsările și așa să nu vadă ele holda, cum nu vede mortul lumea”.</p>
                  <p>Dar în minutul acela, o undă de vânt bătu mai tare și în timp ce flacăra se stinse, lăsându-l pe întuneric, o vârtelniță așezată în Ian ca să sperie vrăbiile, porni să uruiască prelung. Înfiorat, Sima, își duse mâna la frunte și făcu semnul crucii. Apoi, liniștit aprinse făclia din nou și târând o umbră după dânsul, făcu acelaș lucru și rosti aceleași cuvinte, la cele patru colțuri ale lanului. Albă, lumina străluci din nou peste capetele mișcătoarelor spice, lumină mătăhuza cu brațele întinse din mijlocul lanului, păru că se stinge, reapăru, apoi deveni măruntă cât un licuriciu se depărtă și pieri în noapte.</p>
                  <p>Negru, întunericul, stăpâni o clipă. Apoi, luna se ivi, luminând cu recea ei lumină întinderea. Vântul răcorit de noapte, trecù pe arături, prin frunzare, amestecă zăpada de pe lanurile de hrișcă, despleti bălanele ovăzuri, flueră prin păpurișuri și porni un freamăt și o mișcare pretutindeni pe unde își plimba aripa. Cânta vieața trezită sub lună, eterna ei biruință. Glas cu glas se apropiă, svon cu svon ajuns se înfrăția, murmur cu murmur, șoaptă cu șoaptă, îndoirea firului și plânsetul lacrimei ce cade de pe frunză, toate se strângeau la un loc ca să formeze vasta armonie care a domnit dela începutul pământului.</p>
                  <p>Singur, lanul lui Sima rămase încremenit, fără să-și miște un spic, parcă ar fi fost zugrăvit pe orizont. Un stol drumeț de rațe sălbatice, conturându-și aripele în lună, fremuì în aer, dar își abătù sborul, mișcându-și umbrele mari pe alte lanuri. Pe holda lui Sima, însă, nici un spic nu clintì, nici o umbră nu mișcă, nici o undă nu-și tremură vibrația.</p>
                  <p>Și zorii veniră apoi, palizi și triști se ridicară, dar nici un ciripit nu le îmbiă bun venit, nici un freamăt de aripă nu se auzi. O tăcere nețărmurită creștea din pământ, parcă ai fi spus că de când lumea nu fusese nici un svon și nu rătăcise încă nici un ecou. Nici moriștele măcar nu se mai mișcau și peste lanul încremenit, mătăhuzele singure își întindeau gestul brațelor deznădăjduite ca și cum ar fi cerut cuiva îndurare.</p>
                  <p>Vesele, gălăgioase și sfădalnice, înaripatele noroade însă, sturzi și măcălendrii, sticleți și scatii, ciocârlani și grauri și toate neamurile lor, lăsând o dâră albă de fulgi după ele își luară sborul și ca un nour se abătură pe copacii din țintirim.</p>
                  <p>Întârziate grăbiau de pretutindeni, zorind din aripe ca atrase de o putere nevăzută și neavând ce să ciugulească, ciripiau și se rugau, fiecare în limba lor, amestecându-și graiurile. Un ciripit și o frământare de aripi, o neliniște de sboruri. o clătinare de ramuri fără astâmpăr și o ploae de fulgi ținù toată ziua.</p>
                  <p>Pe cruci, pe lespezi, își purtau umbra aripelor, pe marginea strachinelor ce stau la căpătâiele mormintelor se lăsau, spre turnul bisericii sburau, ocolindu-l, în clopotul de aramă băteau cu aripele lor și neastâmpărul nu mai contenia.</p>
                  <p>Mari, umbrele se lungiră pe pământ, în spre scăpătatul soarelui, când de obiceiu își fac ele rugăciunea de seară și apoi își ascund capul sub aripă ca să doarmă. Dar ciripitul urmă și mai tare în întuneric. Stelele se aprinseră și ele. Și morții deșteptați din somnul lor nu mai avură hodină.</p>
                  <p>Ca o ploaie măruntă trilurile cădeau de pretutindeni din ramuri, ca o grindină se rostogoliau ciripirile, ca niște picături mari și sonore, bătute de furtună, așa picurau. Laolaltă cântau, și se întrebau tânguindu-și foamea, un cor de înfometate jeliau poema spicului pierdut, o revoltă de glasuri flămânde își cerea parcă dreptul la vieață. Moartea de dedesubt asculta și lespezile albe străluciau sub lună fără ca să poată răspunde.</p>
                  <p>Vioiu, clopotul a sunat a doua zi din turlă și rugăciuni a înălțat preotul o săptămână întreagă ca să desfacă ce legase Sima, dar neclintită ca și când spicele ar fi fost din piatră făcute, a rămas holda din noaptea aceea sub paza mătăhuzelor și hodină în lumea păsărilor aciuiate în țintirim nu s’a mai putut face.</p>
                  <p>Și dacă a văzut Sima așa, că nu poate intra cu secera în lanul lui, pe când toți legau acuma snopi pretutindeni, când s’a făcut noapte, furișându-se de oameni, a dat poarta țintirimului într’o parte și a intrat înăuntru să se roage singur lângă lespedea mortului căruia îi furase hodina. Și ca prin farmec, pe unde trecea cel ce luase hrana nevinovatelor păsări, ciripirile încetau și sborul frământatelor aripi contenia. Dar el mergea hotărât înainte, ținând în mână aprinsă făclia ca și în noaptea când legase lanul. Cu stânga ridicată ocrotitor în spre partea de unde bătea vântul mergea așa trezind umbrele, până ajunse lângă un mormânt, lângă a cărui lespede înfigând’o în pământ, căzu în genuchi și se rugă….</p>
                  <p>Și Sima povestește că în ciripitul asurzitor al păsărilor, care începu pretutindeni în umbrare, mortul, dându-și lespedea într’o parte, apărù, ridică mișcătoarea flacără a făcliei în sus și urmat de tot norodul păsărilor se îndreptă spre poarta țintirimului.</p>
                  <p>Albă, para făcliei luci, se plecă spre partea de unde bătea vântul, luptă mai să se stingă, se făcù măruntă cât un licuriciu, și apoi reapăru ca o scânteie care alergă dincolo de poartă, înaintând spre lanul lui unde se statornici o clipă în mâna mortului.</p>
                  <p>Neclintit și ca oprit din copt, cu toate spicele întoarse spre cel ce venia ca spre un mult așteptat, galbenul lan sta sub lună. Urmată de păsări însă, făclia se mișcă din nou și precum făcuse Sima când legase spicele, asemeni făcu și mortul. Se opri la cele patru colturi, deslegă firele de păr și apoi ridicându-și făclia intră în lan până la brâu.</p>
                  <p>Albă, para făcliei străluci din nou peste capetele mișcătoarelor spice, lumină mătăhuza cu brațele întinse care parcă se înfioră la apropierea ei, păru că se stinge, se aprinse din nou, apoi deveni măruntă cât un licuriciu, se depărtă și se făcù una cu noaptea, împreună cu mortul…</p>
                  <p>Ca un copil căruia nu i-a fost îngăduit multă vreme să se joace într’un anumit loc, astfel intră și vântul în marea blondelor spice. Valuri după valuri alergară, o undoire necurmată porni, vârtejuri se făcură, talazuri de aur se mișcară și un susur redeșteptat înveseli toată împrejmuirea. Dulce, veșnicul poem, al pâinii reîncepu să cânte și aurul frământat de vânt ca o plămadă uriașă întoarsă de mâini nevăzute, sta acum în fata soarelui răsare ca în fata unui cuptor uriaș ce avea s’o rumenească.</p>
                  <p>Și corul mutelor păsări, reîncepu din nou, fulgii albi se risipiră și jucară în aer, cântece vesele alergară ca și când ar fi vrut să preamărească fărâmiturile ce aveau să cadă din pâinea aceasta uriașă — lăsată de Dumnezeu spre îndestularea tuturora.</p>
               </div>
               <div type="div3">
                  <head>Două agonii </head>
                  <p>Sunt dureri și dureri,dar cine ar putea bănui că și florile suferă? Vântul poartă în fiecare zi de ici-colo petale, amestecă palori de crin cu purpură de roză, adună la răscruci deopotrivă zăpada albă a mărgăritărelelor scuturate timpuriu precum și risipa viorie a fragezilor toporași. Deabia înflorește codrul tânăr și se ivesc întâele frunze pe ramuri care nu-s în stare încă să facă umbră statornică pe pământ și jos lângă tulpine agonii se prelungesc. Brândușa, înflorită abia, cade pe câmpul de luptă, însemnând pretutindeni cea dintâi moarte a primăverii.</p>
                  <p>Buchetele și mănunchiurile trimise de iubiți iubitelor, sunt moartea a mii de victime a căror vieață a fost oprită în mers spre a împodobi un pahar banal, un potir lângă măsuța unui alcov, unde două guri vor minți, parodiind gestul etern al amorului.</p>
                  <p>Suferă și ele, de bună seamă. Cele rupte și smulte din straturi trebue să tânjască după tovarășele lor, cele rămase trebue să viseze după cele duse, cele din preajmă trebue să ia parte, desigur, prin instinctul ascuns de solidaritate, ce leagă pe toți cei ce viează pe lume, la durerea celei încercate…</p>
                  <p>Melancolii și visuri trebue să aibă și ele, zile de bucurie și de apoteoză de asemeni, momente de desnădejde, în care visează la sinucidere, fără îndoială. S’ar părea ciudat aceasta și totuși eu cred că-i adevărat, căci altfel nu mi-aș putea lămuri cele ce am să vi le spun…</p>
                  <p>Sfârșiturile de toamnă sunt triste. Florile, din ce în ce mai rare, și crisantemele singure împărățesc și constelează apropierea zăpezilor. O floare e un punct luminos și înveselește cuprinsul unei odăi în care un visător își petrece convalescența.</p>
                  <p>Simțiam dar nevoia de ceva luminos, fiind singur, îmi trebuia numai decât ceva strălucitor și fraged, pe care să-mi opresc ochii. Paloarea feții mele, pe care mi-o trimetea oglinda, cerea numai decât culoarea sângelui, a sănătății, și fără să vreau, mi-am adus aminte că în parc mai stăruiau, în moartea toamnei, două roze.</p>
                  <p>Două vieți, fragede și pline de sevă încă, înfruntau anotimpul înaintat și mă chemau imperios spre ele ca și cum ar fi putut să-mi împrumute ceva, să-mi dea câtuși de puțin din tinerețea lor. Și slab, așa cum eram, am coborît în parc și am rupt una.</p>
                  <p>Nici o mireasmă însă, nu se ridica din cuibul ci; roșie, și tot atât de puțin mirositoare cealaltă, pe când o lipseam de tovarășă, rămase cu fața întoarsă spre mine. Nici o remușcare nu m’a încercat, nici un gând nu m’a făcut să bănuesc o durere mută și ținând roza în mână, am urcat la mine și am pus’o într’un pahar de cleștar, am ridicat-o la înălțimea obrazului meu, privindu-mă în oglindă și mai spectral m’am văzut față cu aceea ce rumenia cuprinsul. Am așezat’o apoi pe măsuța de lângă căpătâiu și am încercat să citesc. Am apropiat cartea de ea, și, pe filele albe, umbra ei vânătă, ca o altă roză văzută în vis, de departe, s’a înscris pe file. Intunerecul apoi a crescut și în umbră roza s’a făcut vânătă ca și umbra ei. In târziu, oboseala mi-a închis ochii și în somnolența ce mă cuprindea, am simțit atunci un ușor miros străbătând până la mine. Mișcat, m’am ridicat pe un cot și m’am aplecat spre floare. Dar roza ca și mai înainte, puțin mai învoaltă nu mai, nu mi-a trimis nici o mireasmă și m’am culcat din nou, închipuindu-mi că m’au înșelat simțurile mele bolnave…</p>
                  <p>Umbra de afară, apoi, alunecând de pe ochi, mi s’a strecurat și în suflet și am adormit visând că afară e primăvară.</p>
                  <p>A doua zi, roza în paharul de cleștar străjuia tot așa de liniștit la căpătâiul meu, tot fără mireasmă și tot atât de nepăsătoare. Aplecat pe fereastră, am privit atunci în parc, amintindu-mi de cealaltă rămasă pe ram. Nici un vânt nu bătea și cum întâia sta de liniștită în paharul de cleștar, tot astfel sta și cealaltă, numai mai roșie, mai înfocată și arzând par’că de-o vieață mai intensă.</p>
                  <p>Și a doua seară dacă m’am culcat, aceeași mireasmă ciudată a venit să mă cerceteze. Somnul însă, n’a venit ca întâia seară. Luna plină bătea pe ferești, schimbând parcă forma lucrurilor din odae și un gând trist, o presimțire ciudată îmi strânse inima fără voe.</p>
                  <p>Și cum resimțiam aceasta, deodată, o petală se desfăcu de pe marginea paharului de cleștar și căzù pe albul pernelor mele ca o pată de sânge. Mai tare atunci mireasma pe care am simțit’o și cu o seară mai înainte, a pătruns în casă; Aplecat pe un cot ca și întâia oară, m’am întors să miros roza, dar fie mișcarea mea bruscă, fie că-i sunase ceasul suprem al agoniei, roza se desfăcù și se împrăștiă pe manele mele. Înfiorat atunci și îmboldit ca de o putere nevăzută, m’am ridicat din pat și am alergat la geam.</p>
                  <p>Afară luna lumina ca ziua. O lumină rece și înghețată învăluia parcul și roșie ca o flacără ce se înalță și pâlpâe pentru cea din urmă dată înainte de a se stinge, roza rămasă pe ram, fără ca nici un pic de vânt să fi trecut prin văzduh, ca scuturată de o mână nevăzută se desfăcu și ea, împrăștiindu-și petalele de sânge în aerul luminat de lună.</p>
               </div>
               <div type="div3">
                  <head>Morfina</head>
                  <p>Dulce liniște, leagăn moale așternut, cuib vătuit în care își dorm sunetele somnul cu drag, imperiu catifelat unde ecourile stau ațipite ca amintirile într’un suflet ce a renunțat la vieață, numai tu ești mare și dulce, liniște!</p>
                  <p>Tu ești un prag îndoliat, un hotar nevăzut, un pridvor tăinuit spre împărăția morții. Și când sufletul n’are nimic de așteptat, când balanța ascunsă care stă în noi ținând pe talerele ei deoparte dragostea și de cealaltă ura, se mișcă pe axa ei de aur și prinde să se plece într’o parte, când trupul e dolent și suferă într’atâta încât îi întunecă puterea cugetării, cât de mult râvnim noi atunci spre tine și ce balsam fermecat ești tu liniște.</p>
                  <p>Și o singură lacrimă de otravă mi le-a dat toate acestea. O durere chinuitoare mă culcase în pat, dar durerea sufletului era și mai mare, căci durere mai mare decât a geloziei nu poate să existe, simțire mai josnică nu poate să fie.</p>
                  <p>O singură lacrimă de otravă mi-a redat pacea. Ca un sunet misterios și adormitor ce ar trece prin subterane, așa lacrima aceia s’a întins nevăzută în mine. La infinit vibrațiile ei s’au întins și au călătorit în râul roș ce curge necontenit și nu mai are astâmpăr în noi, și vieața mea, tot ceia ce mă alcătuește pe mine, toată zămislirea mea de lut, muiată în lacrămi ori desfătată de bucurii, a tăcut încetul cu încetul pentru câtva timp…</p>
                  <p>Un fulg ușor sunt acuma, un puf de floare dezrobit de o bătae de vânt, un funigel mlădios care alunecă în spațiu și infinitul albastru e al meu, sunt cucerit de dânsul, și mă las dus de puterea neînvinsă ce mă atrage. Ambițiile au tăcut, pagina începută cu litere mărunte, eroglifele dureroase, inventate de noi spre a ne putea chinui și mai tare, semnele acestea în care ne putem spune toate durerile și toate ironiile, pagina aceasta în care mărturiseam durerea lașă către tine, mi se pare o copilărie, și decorul odăii ce mă împresoară, o haltă unde m’am aciuiat o clipă, ca un călător obosit de un lung drum în așteptarea eternei plecări. Peste un geam lipsit de perdele, o prostire albă atârnă rigidă ca un giulgiu; prin celălalt se vede turnul unei biserici sinistre în care un clopot cu glas straniu plânge dimineața și seara. Nici o mobilă în afară de patul în care zac și o masă lungă, plină de cărți și hârtii. Și ochii mei adumbriți de pleoapele grele de somn, le deslușesc toate fără să privească. Pe fondul sumbru al închipuirii refac vieața ca în toate diminețile. Pe piața din jurul bisericii căruțele pe două roți ale lăptarilor vin cumpănindu-se, cai chinuiți, unii albi ca îmbăiați într’un prisos de lapte, alții ducând după ei un mânz cu picioarele fragile, bot lângă bot, au poposit acuma și se privesc cu ochii lor dulci și buni parcă s’ar recunoaște, ca niște vechi tovarăși de suferințe. Glasurile lăptarilor urcă din stradă, o femee bătrână și-a așezat samovarul de tinichea, și taifasul începe. Acum părintele somnoros, înseamnă și el aerul dimineții cu o pată neagră și deschide ușa bisericii. Câteva lumini sclipesc și fulgeră pe aurul dela icoane, și în turn, sus, clopotul își deșteaptă limba și plânge.</p>
                  <p>Dar cineva parcă a tras o cortină sumbră pe care aleargă o isvorîre vertiginoasă de stele viorii. E somnul care și-a deschis neagra strungă și a dat drumul sclipitoarelor lui constelații ca să-mi farmece ochii obosiți, e somnul cu prundișul lui de nestemate, care vine să mă momească cu miile-i de ochi fascinători, e căderea în împărăția neagră a morfinei.</p>
                  <p>Și mi-e dulce intrarea aceasta în neființă, căci nimic nu mă mai doare, nici trup, nici suflet, nici ceea ce-a fost, nici ceia ce este…</p>
                  <p>Și negrul în alb s’a preschimbat.</p>
                  <p>Un infinit câmp de ninsoare pe marginea unui fluviu uriaș pe valurile căruia ghețarii lucitori șlefuiți ca niște oglinzi, culeg priveliștele în treacăt și dispar cu ele pe cursul apei la vale. O tăcere nesfârșită și vânătă de amurg învălue orizontul și parcă zăpada pe alocuri s’a îndulcit cu viorele. E vânătul frigului, nuanța dragă crivățului în orele nostalgice ale amurgului. Și pe întinderea aceia polară, doi copii cu bucle aurii au descins de pe un ghețar albastru și au pășit cu picioarele lor micuțe pe feciorelnicul așternut de fulgi albi. Un râset clar, ca nota unui zurgălău de cristal a sunat și copiii amândoi cu mânile lor micuțe au prins să încropească un bulgăr de zăpadă. Și bulgărul creștea sub mânile lor, fulgii albi se lipiau ca aluatul și ei îl împingeau cu zor până se făcu cât dânșii de mare. Pe cer nici o stea nu se ridica, deși amurgul stăpânia acuma. Nici o lacrimă de aur nu-și răsfrângea lumina în ghețari. Și cum vioriul umbrei creștea, bulgărul de zăpadă sub mâinile copiilor deveni luminos, lăsând o dungă fosforescentă pe unde ‘și purta rotundul. Miliarde de scântei ca niște diamante prinseră să joace pretutindeni, și un început de ziuă se desfăcu parcă dinăuntrul bulgărelui. Vioriul amurgului îndulcit nu mai avea nuanța buzelor arse de sărutări, ci se făcuse limpede, rece și străveziu aproape. Și bulgărul de ce creștea, de ce devenia mai luminos. Ai fi zis că o flacără vie s’ar fi aprins înăuntru, căutând să arate calea copiilor. Și cum mergeau cu bulgărele lor luminos, deodată marginea orizontului se apropia și cerul se lumină în partea aceia. Apoi copii dând un râset clar, împinseră bulgărul cu o ultimă sforțare și dispărură ca prin farmec. Orizontul se scufundă și bulgărul luminos și rece urcă pe cer, iradiind câmpiile și fluviul cu alba-i lumină lunară</p>
                  <p>Surdă însă durerea a reînceput, și alba câmpie peste care lucia recea lumină a bulgărelui preschimbat în lună, ca un sul desfăcut, s’a strâns din nou. Vieața și cu ea odată durerea ațipită reîncepu. Ca un licuriciu într’un tufar întunecat, gândul se aprinse și el și dorul mai chinuitor decât durerea, mă făcu să tânjesc iarăși după otrava ce dă liniște.</p>
                  <p>Neagră împărăție, în care ecourile dorm ca într’un culcuș vătuit, ce dulce ești tu!</p>
                  <p>Fantastică otravă, care călătorind prin râul roș ce-și mână valurile în noi necontenit, poți să prefaci dintr’un bulgăre de ghiață un astru mort, să strivești vânătul viorelelor pe albul imaculat al zăpezii, să amorțești durerea ușor ca și cum ai pune un deget pe marginea unui clopot, de ce ți-ai curmat puterea?</p>
                  <p>Sinistră odaia în jurul meu își precizează conturul, rigid atârnă giulgiul aninat de fereastră, și trist îmi surâde sărăcia goalei încăperi. Revăd din nou fila albă cu scrisoare măruntă pe care am început’o, și un dor nestăpânit de a mă scula și a scrie ce simt, mă chinuește. Dar durerea mă ține locului, și chipul tău îmi revine în minte, și inima mă doare, ca o rană peste care-ar bate vântul…</p>
                  <p>Și am întins din nou mâna spre otravă, spre acul fermecat care desleagă de vieață, care te ține ca un fulg pe prăpastie și te face să călătorești în infinit, ca o petală smulsă de vânt. Și dacă durerea trupului a amuțit din nou, lumina aceia slabă ca a unui licuriciu într’un umbrar întunecat, a luptat și a rămas vie. N’am mai putut visa, n’am mai putut dormi. Dar ușa s’a deschis, un freamăt de mătasă a foșnit în casă, și ceva cald, dulce, alinător, mai dulce decât somnul și decât moartea mi s’a așezat pe frunte și mi-a luat durerile. Un parfum cunoscut s’a împrăștiat în jurul meu, și pieptul mi s’a ridicat să-l soarbă adânc, ca pe un balsam.</p>
                  <p>O suflare caldă mi-a atins pleoapele, și binefăcătorul somn a reînceput.</p>
                  <p>Și se făcea că acum eram somnul însuși. Din roșii și transparente petale de mac, alcătuisem parcă un potir, plin până în gură de “sânge, care se legăna încet, la marginea unei holde de grâu. Blondă era marea de capete și eu singurul punct care chema ochii, singura floare ce închidea în sânul ei hodina. Blondă se pleca marea de spice care închidea vieața și speranța zilelor de mâine, și spre mine, ca spre un lucru netrebnic, nimeni nu privia. Ele legănau vieața și eu închideam somnul și moartea… Și s’a făcut că o fată frumoasă a venit, o fată pe care o mai văzusem undeva în viața mea rătăcitoare, și privind cu dispreț spre imensul lan unde se legăna marea de spice, spre potirul meu fragil și plin de sânge a alergat și pe mine m’a ales din atâtea mulțimi. Purpură s’a aprins lumina în cuibul meu de petale, negrul somnului era purpur în floare, și moartea zâmbia pe marginea potirului. Lugerul frânt s’a clătinat și floarea ce eram a resimțit viul și îmbătarea vieții lângă căldura unui sân, și s’a îndurerat că nu poate prinde trup ca să aibă brațe și să poată îmbrățișa.</p>
                  <p>Dar mâna ce m’a rupt de pe luger, m’a ridicat până la înălțimea unei guri rumene și m’a sărutat îndelung.</p>
                  <p>Și rumănul gurii aceleia care m’a sărutat prin somn, roșie ca pătată de sângele macului, l’am văzut deasupra mea când m’am deșteptat. Și fără de voe am strigat atunci ca un reîntors de pe un alt tărâm. Nici trup, nici suflet nu mă mai durea, și am revenit la vieață, ca să visez cu părere de rău totdeauna la clipa aceia, când un foșnet de mătasă a sunat în casă, și o mână mai alinătoare și mai dulce decât moartea și somnul mi s’a pus pe frunte…</p>
                  <p>Dulce liniște, leagăn moale așternut, cuib vătuit în care-și dorm sunetele somnul cu drag, imperiu catifelat unde ecourile stau ațipite, unde ești tu și pentru ce nu te mai găsesc nicăirea!</p>
               </div>
               <div type="div3">
                  <head>Din tainele Lunii </head>
                  <p>Vezi tu, povestea Enric, pe o noapte ca asta a murit tata…</p>
                  <p>Era lumină afară ca ziua, contururile se deslușiau uimitor de limpede și casa noastră albă părea ca de marmură făcută.</p>
                  <p>Nici un pic de vânt nu bătea și toate cele aveau o încremenire stranie de decor zugrăvit, care dela o vreme te făcea să clipești din ochi fără să vrei, ca să te asiguri de realitatea lui. Lin liliac mișca din când în când o umbră viorie care apărea și dispărea pe pereții casei. Apoi o privighetoare cântă, voind parcă anume să arate cât de nețărmurită era tăcerea ce stăpânia.</p>
                  <p>Din cuibul roș al bujorilor ce păreau niște potire de sânge, câțiva fluturi se ridicară buimaci de somn, ca înșelați de un zor de ziuă. Privighetoarea își fărâmă trilurile și muțenia în urma lor se întinse mai ciudata, mai ireală și mai nemărginită.</p>
                  <p>Lumina rece a lunii, cercetătoare și curioasă, pătrundea pretutindeni și în discul ei alb, ca alipit de ochiul unui geam, semuirea de om ce privește totdeauna părea că pândește pe cineva nevăzut.</p>
                  <p>Albă și rece, pretutindeni lumina ei creștea, părăsia hotarul de umbră pe care îl ajunsese și apoi sporită ca de o nouă putere, ca de o altă năvală de valuri ce-o împingea din urmă, ajungea din nou hotarul atins cu o secundă mai înainte și ca valurile nevăzute care împinse de fluxul mării înfloresc o dantelă albă de spumă, înfloria și ea o horbotă argintie și se retrăgea din nou ca să revie iarăși.</p>
                  <p>Urechia nu prindea nici un susur din năvala aceasta mută de valuri de lumină, ce înaintau ca mergând, conștiente de hotarul ce aveau să-l atingă, luna își adumbria sunetele și cu toate aceste lumina asta rece trebuia să cânte, împingând înaintea ei noaptea ce se statornicise printre flori ce se aciuiase printre firele de iarbă, ce dormita printre grăunțele de nisip așternute pe alei…</p>
                  <p>În iatacul lui, tata, străin de cele ce se petreceau afară, ceti până târziu și apoi stinse lampa.</p>
                  <p>Prichiciul ferestrei singur rămase luminat de o dungă argintie în minutul acela. In odae, din preajma punctului de foc ce se stinsese, noaptea crescu cuprinzând varul.</p>
                  <p>Cât timp putuse să treacă din clipa aceea și până ce am văzut umbra lui uriașă umblând după el pe zidul alb de lună, nu-mi pot da seamă.</p>
                  <p>E sigur însă că ațipisem și eu și că noaptea făcuse o bucată de drum. Să fi fost spre miezul nopții, sau mai târziu, nu știu. Ceea ce mi-aduc aminte, e că era de nerecunoscut. In lunga lui cămașă de țară, cu mânicile largi și învoalte, cu părul vulvoiu, așa îl revăd plecându-se pe marginea ferestrei.</p>
                  <p>Lumina lunii care trecuse acuma de prichiciul unde strălucia în minutul când tata stinsese lampa îi se așeză ca o mască de argint pe față și el, ca atins de lumina ei înghețată, se dete un pas înapoi, înfiorat, frângându-și în două umbra pe zid.</p>
                  <p>Și atunci, în mijlocul tăcerii aceleia albe și nețărmurite un urlet îngrozitor urcă.</p>
                  <p>Era o plângere lungă care trezia ecourile mute, un glas sinistru ca un bocet care alerga înaintea luminelor, un lătrat întretăiat de suspine care urca sub curba uriașă a cerului.</p>
                  <p>Cu capul dat pe spate, cu ochii sticloși ațintiți spre luna din discul căreia, ca alipit de ochiul unui geam, semuirea aceia de om, albă de nesomn, privește totdeauna, Tălpuș așezat pe picioarele de dinapoi, cu botul întins și rânjit, lătra ca și cum ar fi văzut pe cineva ascuns.</p>
                  <p>Era cineva în cuprinsul acela alb, de bună seamă, o ființă fără trup ce plutia în aer, un suflet poate ce locuise odată locurile acestea și se oprise uimit și privia acum la casa noastră liniștită. Era o existență întreruptă de moarte, cine știe, care clădise o casă pe pământ ca să se bucure, sădise pomi ca să-și adumbrească visarea, împrăștiase culori prin straturi ca să înveselească urîtul timpului și care revenia să vadă ce clădise, cât de mari îi crescuseră pomii, ce deveniseră florile care îi erau drage.</p>
                  <p>Afară era aceiași neclintire, numai se făcuse parcă și mai lumină. Valurile mute ale lunii, pe care nu le aude nimeni ce cântă, cuceriseră tot cuprinsul. Roua nopții căzuse și ea și firele de iarbă iradiau de străluciri. Bujorii singuri, atingându-și frunțile, se cumpăniau pe Iugere voind parcă să-și verse sângele din potire. Și în neclintirea asta tata ridicând o mână palidă în lumină, precum și o mână de umbră pe zid, amenință spre câine. Glasul lui schimbat, răsună apoi strigând:</p>
                  <p>„Tălpuș!… Tălpu-u-uși!…”</p>
                  <p>Câinele însă, ca și când ar fi fost din piatră făcut și nu ar fi auzit pe nimeni, urla înainte privind cu ochii lui sticloși văzduhul.</p>
                  <p>Și din senin, deodată, ca voind să alunge urletul acela de cobe, o undă de vânt trecu mișcând ramurile, erburile și florile. Un miros puternic de verbină se trezi, se înălță în aer, se împrăștia pretutindeni și apoi suflul acela nevăzut ce se ridicase și trezise mirosul, descrescù, slăbi și conteni din nou, de ai fi spus că un duh a trecut, a vrut să spue ceva ce nu e îngăduit, să destăinuiască o taină, a mișcat somnul lucrurilor și a pierit.</p>
                  <p>Deschizând mare ușa dela tindă, tata ieși în cerdac.</p>
                  <p>Lumina, ca și cum cineva ar fi intrat cu o lampă în casă, dădù năvală, aprinzând fulgere pe o panoplie cu arme. Un ceas bătu, tânguitor și el, tărăgănat și slab, dar câte bătù nu știu. Câinele însă își urmă lătratul și în cerdac am văzut atunci pe tata aruncând furios cu niște oale de flori ce stau orânduite pe marginea scărilor. Punctele albastre și roșii, viorii și galbene, cu cari erau deprinși ochii mei să le vadă la locul lor, amestecându-se între ele când bătea vântul, dispărură unul după altul.</p>
                  <p>Argintiu se întregi aerul în locul lor și pe marginea scărilor văzduhul singur își întinse culoarea. Și câinele își urmă lătratul…</p>
                  <p>Prelung, dureros și îngemănat parcă, urcă glasul, de-ai fi spus acum că sunt doi câini cari urlă. Erau două glasuri ce plângeau în glasul acela, de-ai fi spus că unul chiamă și celălalt răspunde, că sunt două voinți cari caută să se potolească și să se învingă, două ecouri diferite trezite de acelaș glas, dar cari luau drumuri osebite. Ca două sticle lucitoare erau ochii lui și pe pământ nu era nimeni totuși, nici în casă nimeni afară de noi, nici în văzduh alt cineva nu se vedea trecând…</p>
                  <p>Și cuprins ca de un fel de desnădejde că nu mai putea să amuțească urletul acela de cobe care își plângea durerea în două glasuri, înaintând ca un halucinat, cu lumina albă a lunii pe umeri și pe față, tata, trecând din nou pragul, merse drept spre panoplie unde fulgerau armele, luă un revolver, și eșind în cerdac, începu să tragă în câine.</p>
                  <p>Sgomotos detunăturile răsunară una după alta, dar Tălpuș ca și cum ar fi fost din umbră făcut, ca și umbra lui, și nu ar fi avut trup ca și ființa ce-i stătea la picioare, își întoarse capul, privi lung și duios în ochii celui ce trăgea într’însul și urmă să urle.</p>
                  <p>Cinci descărcături răsunară și când cuprins ca de un fel de nebunie tata, pășind pe albul lunii, coborî scările târînd după sine umbra lui nemăsurată, și trase din nou; glonțul lovind într’o piatră, sau întors de o putere nevăzută, îi lovi în tâmplă și îl întinse la pământ.</p>
                  <p>Și atunci, în lumina aceea mare și albă în care câinele urina să urle, copacii și florile iarăși se plecară și acelaș suflu, se ridică, ondulă pe fata erbii, mișcă încă odată potirele de sânge ale bujorilor și dispăru ca un duh.</p>
               </div>
               <div type="div3">
                  <head>Spovedania unui orb</head>
                  <p>O, ochilor, oglinzi divine, ce tristă și enigmatică rămâne o fată când se lasă pleoapele peste voi. De aceea par absente și reci statuele, pentru că nu vă au. Dela marginea negrelor gene lăsate peste globurile obosite ce nu mai pot reflecta lumina, începe nemărginirea întunericului.</p>
                  <p>Gene, voi sunteți întâia dungă a nopții, voi însemnați hotarul, voi străjuiți luminile și urmați a face umbră și după ce văpăile de dindărătul vostru s’au stins. Ca o streașină adumbrind două ferești voi stați de-apururi, arare vă luminați de stropul unei lacrimi, tremurați când din adâncul sufletului urcă un gând bun, bateți înfricoșate când patimele ne încearcă, vă ridicați sus când ochii nu au ce ascunde.</p>
                  <p>Îndărătul vostru pietre nestemate visează, negre diamante aruncă scântei, albastre peruzele se înduioșează de blândețe, galbene bucăți de aur chiamă la pierzare, verzi limpezimi de smaralde sau de alge marine își clintesc enigmele.</p>
                  <p>La marginea voastră ca un călător obosit ce s’a oprit pe marginea unui țărm de unde începe nemărginirea unei ape albastre, de câte ori nu m’am oprit să visez și nu m’am întors înfricoșat de ce-am văzut în acele limpezimi…</p>
                  <p>Mai bine e dar așa, să nu mai poți vedea ca mine, să-ți amintești numai culorile și formele, luminile și strălucirile. După perdelele albe ce-mi ascund ochii mei, eu cel rămas pe întuneric mă bucur încă, simt dunga de soare cu degetele, trăesc pe socoteala luminii ce-am adunat’o în alte vremuri, sunt un fanar oblonit ce luminează înăuntru, sunt putregaiul ce strălucește numai după ce începe să se facă noapte.</p>
                  <p>Da, eu orbul de atâția ani sunt ca un peisaj ascuns îndărătul unui văl de promoroacă, un portret anonim căruia un copil, jucându-se, i-a vopsit cu cretă ochii, nimeni nu mai poate cetì ce se petrece în mine. Am intrat în întunerec. senin, și nu voiu mai avea nevoe ca voi să fac un pas pentru a intra în moarte, veșnicia pentru mine a început din minutul când formele reale au murit. Eu pipăi eternitatea ca să-mi călăuzesc mersul și capătul cârjii mele care bate zidurile când îmi caut drumul prin pridvoare mi-aduce ecourile neantului.</p>
                  <p>Cine poate fi mai fericit ca mine? Și cine poate vedea întunerecul mai colorat decât îl văd eu? Voi spuneți și credeți că noaptea e neagră și nopțile mele sunt cu toate acestea cum vreau eu, nici o lumină nu poate pătrunde într’însele, decât aceea pe care o aruncă sufletul meu.</p>
                  <p>Intâiu am așteptat să vie zorii. Păsările cu glasul lor sfios s’au deșteptat ciripindu-și rugăciunea cu miile lor de glasuri și zorii n’au mai venit nici atunci, nici nici-odată.</p>
                  <p>Ceasul a bătut însă și am înțeles ca minutarele au urnit timpul înainte, soarele apoi s’a înălțat sus căci a venit și m’a sărutat pe frunte, apoi ceasurile au bătut din nou împrăștiind o risipă de ore negre și soarele a amurgit și el fără să-l pot vedea nici atunci, nici nici-odată.</p>
                  <p>Globul de foc care urcă și coboară, a dispărut pentru mint de pe firmament, răceala razelor de lună, ochiul acesta orb al cerului care se luminează de reflexul unui alt astru, m’a îndrăgit însă mai mult de atunci.</p>
                  <p>Friguros îmi întind mâinile și mi le scald în apele ei reci. Lângă fereastra unde o aștept ea mă știe și vine să-mi șoptească parcă… Mă simți tu, și eu mi-am pierdut lumina ca tine și sunt masca unei vieți care a murit.</p>
                  <p>Lucrurile apoi încep să cânte și îmi spun povestea lor pe care voi n’o pricepeți și n’o auziți.</p>
                  <p>Eu și cu ele, ne-am înfrățit de când zorii n’au mai urcat pentru mine. Fiecare sgomot, fiecare suspin, fiecare agonie eu o aud, știu cutare lucru care trăește în preajma mea de ani de zile ce visează, înțeleg firele ce se destramă, pricep ce spune cariul rozând în lemnul învechit.</p>
                  <p>Fața mea o văd însă tot cum a fost, timpul ne mai putând să scrie nici o biruință pe ea, bătrânețea n’o resimt pentru că nu-i pot vedea fața, și de moarte nu mă înspăimânt pentru că nu am de dat nici o lumină întunericului.</p>
                  <p>Mâna milostivă ce-mi va închide pleoapele, va face un gest inutil pentru mine, căci nu va avea ce-mi ascunde.</p>
                  <p>Mare, neagră și potolită, moartea își va trimite valurile de întuneric să mă cuprindă și valurile domoale, vor urca, din ce în ce mai sus vor crește, până ce vor ajunge la marginile ochilor mei și acolo se va opri mirată întâlnindu-se pe dânsa singură și nu va mai îndrăzni să înainteze.</p>
               </div>
               <div type="div3">
                  <head>Scrisorile</head>
                  <p>Cuvintele închid o vrajă neînchipuită în ele.</p>
                  <p>Și ei, amândoi, ca unii ce-și petrecuseră multă vreme ca să le înțeleagă taina, cumpănindu-le în balanța lor de aur, o știau aceasta. Și cum erau departe unul de altul, își scriau în fiecare zi,. Sufletele lor îngemănate își trimeteau ecouri și dragostea, neîntinată de nimicurile și mizeriile unei vieți duse la un loc, sporia cu maldărul de scrisori. În ele era tot ce era mai bun în sufletul lor.</p>
                  <p>Cele scrise în amurguri, când melancolia crește din unghere și sufletul e furat de nostalgie, cu litere de umbră păreau scrise, cu vorbe în surdină îngânate, cu pauze de întuneric vioriu întrerupte. Cele scrise dimineața, când e soare, cu vorbe vocalice și sonore ca picurii de apă ce cad într’un afund de fântână, turburându-i adâncul, în cercuri, așa vibrau de clare. Era când soare, când umbră în ele, căci pe artist un instinct înăscut îl vestește și e firesc ca atunci când arta nu mai poate găsi nimic, să găsească iubirea ceea ce n’a fost ea în stare. Știind că gândurile lor nu vor fi cetite decât de ei, o cochetărie ascunsă îi îndemnă să-și îngrijească forma, să afle cuvântul anumit, care face să tremure sufletul îndelung și care închide în el mai mult decât îl încape literile.</p>
                  <p>Ele oglindiau toată vieața lor, resfrângeau toate priveliștele pe unde trecuseră, spuneau toată poezia minutelor lor de inspirare, vădiau toate îndoelile și cântau toate avânturile. Depărtarea le fermeca toate și apoi amorul deschide pretutindeni perspectivele cele mai nebănuite. Gândul ca vântul cel nevăzut care nu cunoaște hotare nici stavilă, ca sufletul acesta viu și liber, care se plimbă și rătăcește în voe, pe unde îi place, care se înalță de pe mări unde flutură albele pânze, sau vine încărcat, mânând înaintea lui cine știe ce miresme, — astfel rătăcia și el, căutând apoi să închidă tot ce văzuse și simțise, în cuprinsul unui plic ce avea să străbată lumea.</p>
                  <p>Și așa, albe și roze, albastre ori viorii, ca niște păsări călătoare răzlețite de stol, plicurile veneau, se încrucișau pe drum poate, neștiute, scriau drumul dorului dealungul lumii, ca apoi, odată ajunse la timp, să-și povestească celorlalte noile știri aduse cu ele de aiure…</p>
                  <p>Ecourile ce se întrebau și își răspundeau, fulgii aceștia de toate culorile, ce-și încrucișau calea și apucau pe drumuri osebite, fărâmiturile acestea, pe care le desprinde amorul din suflet ca petalele unei roze, turburate de mireasma ei însăși, ce străbătuseră atâta cale, făcuseră atâtea ocoale, dornice parcă de a se regăsi, de a se revedea din nou, nostalgice parcă de a întregi la un loc mănunchiul acestor două suflete plămădite din atâtea flori deosebite, se făcură din ce în ce mai rare însă și dela o vreme încetară.</p>
                  <p>Două plicuri numai, ca ultimii fulgi pe care îi mai poartă vântul după o furtună, își mai încrucișară calea.</p>
                  <p>Marele amor ce aplecase de atâtea ori capetele visătoare ale acestor doi îndrăgostiți pe zăpada firelor albe, marea pornire ce alerga în căutarea cuvintelor rare ce închid în ele mai mult decât numărul de slove ce-l alcătuesc, aprigul dor ce ținea veșnic treze ecourile, capriciosul joc de flăcări, trebuia să se stingă și el…</p>
                  <p>Și cum scrisorile, în fond, sunt minutele de slăbiciune ale sufletului, pornirile neînfrânate, când poate voința nu mai e stăpână pe cugetare, mărturia mută a atâtor intimități,— ce-ar mai căuta în stăpânirea unui străin, când pornirea din care au fost scrise a murit? Și eroii mei atunci, ca și mulți alții, au hotă rât să reintre fiecare în stăpânirea acestor mărturii ce i-ar fi stânjenit poate mai târziu. O întâlnire fu pusă la cale și cel ce fusese mai înflăcărat poate, luându-și comoara ce-o ținea închisă de ani de zile într’o cutie frumos încrustată, urcă scările dragei lui spre a-și lua, în schimb, scrisorile sale.</p>
                  <p>De ce urca însă treptele, de ce se simția mai înduioșat și privia mai sfios la cutia aceasta pe care o ducea cu dânsul, ca pe un sicriu. Nehotărât rămase câteva clipe lângă ușă apoi sună încet. In pridvor, un miros puternic îl întâmpină. Nepăsătoare, lumea tărcată a florilor privi la el. Fețe roșii și albe clintiră abia; verdele trist al plantelor de iarnă îi strecură ca o umbră pe suflet. Se reculese însă și intrând în salonul unde toate îi erau cunoscute de atâta timp, așeză stângaciu cutia cu relicve lângă masă și așteptă. Albă și sveltă, într’un matineu de dantele, ținând o cutie la fel în mână, iubita lui intră și în timp ce el, stânjenit, își înclina capul salutând, ea, cu o mișcare liniștită, puse cutia pe care o adusese, lângă a lui. Un miros bine cunoscut de liliac se împrăștiă în casă și în tăcerea aceasta cum stau amândoi alături și departe totuși, cunoscuți și străini, unul în fața celuilalt, lângă cutiile așezate pe masă ca două sicrie, o rază veselă de soare intră și umplù cu un praf de aur tot cuprinsul. Străin și ca venit de departe parcă, dulcele glas ce răsunase de-atâtea ori altfel pentrn el, întreabă:</p>
                  <p>— „Sunt toate?”…</p>
                  <p>Și el, deschizând cutia, în care stau grămadă sfărâmăturile ei de suflet, portretele de eri și mai de mult, florile uscate din alte primăveri, voind să pară cât mai nepăsător, răspunse:</p>
                  <p>— „Toate!”</p>
                  <p>Și cu un gest, răsturnând cuprinsul, le arătă. Albe și roze, albastre și viorii, ca o ninsoare multicoloră, plicurile se răspândiră pe masă și tot trecutul, tot ce fusese, tot ce închideau în ele, reînviă pe neașteptate.</p>
                  <p>Pală, mâna ei mișcând o umbră, se întinse și ea spre cutia unde dormiau scrisorile lui și făcu acelaș gest ca și el.</p>
                  <p>Și acum grămezile amândouă, prietenele de eri și potrivnicele de astăzi, obositele păsări ce nu mai puteau să sboare, liniștiții fulgi ce făcuseră atâtea ocoluri, fărâmiturile acestea pe care le desprinsese amorul din sufletul lor ca petalele unei roze turburate de mireasma ei însăși, mult dornicele de a se revedea și de a reîntregì la un loc mănunchiul acestor două suflete făcute din atâtea flori deosebite, zâmbiră trist o clipă una în fata celeilalte.</p>
                  <p>Turburată ea întinse din nou mâna și luă una la întâmplare pe care își aruncă ochii. Un zâmbet de ironie se ivi pe marginea gurii și aruncând’o în grămadă, luă alta. El, ca să nu i se vadă turburarea care îl câștiga, făcù la fel, dar pe buzele lui nu înflori ironia ci un zâmbet trist și plin de nesfârșită melancolie.</p>
                  <p>O lacrimă îi împânzi vederea și literile începură a juca, și atunci uitând parcă unde se găsia și uitând pentru ce venise, nevăzând ochii albaștri ce se ridicau mirați asupra lui, urmă să cetească înainte ca și cum în minutul acela primise scrisoarea pe care o ținea în mână și nu în alte vremi, într’un ceas care bătuse de mult și nu mai avea să se întoarcă înapoi…</p>
                  <p>Ea, câștigată la rândul ei de farmecul tainic ce-l închid în ele cuvintele, de puterea, aceea ascunsă care are darul de a învia vremurile și de a te face să trăești clipa pe care o închide, simți că i se umezesc ochii de lacrimi. Ar fi voit să-și întoarne capul, să n’o vadă el, să nu facă o mișcare; dar îi era teamă până să și clipească, nu cumva lacrima ce-o simția între gene să i se rostogolească pe obraji și să-i vădească înduioșarea.</p>
                  <p>Cuprins de aceeași simțire, el îndoi repede hârtia care începuse să-i tremure în mână și apropiindu-se din nou de masă, fără să privească la ea, începu să-și adune scrisorile. Dar una câte una le luă și cercetându-le își aminti de unele scrisori ce nu le afla în grămadă.</p>
                  <p>— „Cele scrise din Roma și zise zise: nu le găsesc…”</p>
                  <p>— „Trebue să fie…”</p>
                  <p>Și aplecați pe masă, amândoi, începură să caute. Mânile lor se atinseră. Parfumul mirosi și mai stăruitor alături de el și glasul ei sună din nou:</p>
                  <p>— „Uite, ici sunt cele din Paris… Acestea sunt cele scrise acum un an… Și iată și cea dela început, cea dintâiu pe care mi-ai scris’o…’’</p>
                  <p>— „Da, mi-aduc aminte”, și cu frunțile aproape alăturate, cu ochii alergând pe aceleași linii, furați de vraja trecutulu, începură să citească împreună. Năvalnic tot ceeace fusese revenia, toate amintirile se redeșteptau ca și când dase la o parte cineva o perdea; și amorul, pierdutul lui amor, ca un pribeag ce-ar apărea într’un afund de alee, căutându-și drumul, păși din nou spre ei; și două lacrimi căzură în același timp pe filele veștede ale scrisorii…</p>
                  <p>Și cum pribegele ce colindase lumea făceau acum o singură grămadă, astfel și cei doi veniți cu gând vrăjmaș, vrăjiți de farmecul și puterea ce-o ascund în ele slovele, căzură unul în brațele celuilalt.</p>
               </div>
            </div>
         </div>
         <div type="div1">
            <head>Povestea celor necăjiți</head>
            <subtitle>Fantazii și portrete</subtitle>
            <div type="div2">
               <div type="div3">
                  <head>Povestea celor necăjiți </head>
                  <subtitle>Publicată în <hi rend="italic">Ramuri</hi>, VI, 7, 21 nov. 1910, p. 97—101</subtitle>
                  <p>A fost odată un biet om necăjit ca vai de capul lui. Și nu era prost creștinul, dar o piază rea i se punea de-a curmeziș, așa că tot ce făcea îi ieșea pe dos. Muncea din răsputeri omul și abia ce putea să încropească după multe trude și necazuri câțiva bani, că o năpastă și da peste el, de-l lăsa și mai sărman ca mai înainte.</p>
                  <p>Dar toate astea nu-i abăteau puterile, căci sădise, se vede, Dumnezeu într-însul viață de prisos ca să poată suferi mai bine.</p>
                  <p>De la un timp și-a dat el cu gândul că poate locul unde i se nemerise să stea și să muncească e blăstămat. Și luându-și ce bruma îi mai rămăsese, se mută cu sărăcie cu tot aiurea. Dar nici acolo nu-i fu mai acătărei.</p>
                  <p>În sfârșit, toate i se înturnau împotrivă, până ce la urma urmei se hotărî să-și încrucișeze mânile pe pept și să aștepte moartea liniștit.</p>
                  <p>Și stând el așa, și privind în jurul lui, nu se putea dumeri cum de fac alții cari rămân cu mâinile albe toată viața, și nu ți-ar ridica singuri un pai de jos, și au de toate, ba încă merg până să te și umilească cu prisosul unui gologan, când ai întinde mâna ta neagră, chinuită și bătătorită de muncă.</p>
                  <p>Dar, cum sta și gândea așa, o undă de vânt cald clătină creștetul pletos al copacului sub care se adumbrise și o risipă de fiori albe căzu peste neagra lui sărăcie...</p>
                  <p>Și atunci băgă de seamă că vremea se premenise afară și că lumea era frumoasă, mai mare dragul s-o privești.</p>
                  <p>În grădină râdeau flori, prin dumbrăvi se îngânau cucii, grâele săltate înverzeau câmpurile, viile înveseleau colinele, în sfârșit, o bogăție întreagă aruncată din dărnicia lui Dumnezeu se răsfăța pretutindeni. Și i se păru și mai nedrept atunci, căci își zicea el : „Și eu sunt făptura Celui-de-sus, și numai eu stau ca o pată în toată strălucirea asta."</p>
                  <p>Și cum era slab, își așeză sapa ca pe o bună și nelipsită tovarășă lângă el, își așternu risipa de flori scuturată din pletele copacului sub cap și adormi dulce, ca pe o pernă albă înfățată de curând. Noroc însă că după atâtea năcazuri, după zilele trudite, Dumnezeu a lăsat și negrele nopți cu visuri, care te mai mângâie și te mai luminează uneori măcar prin somn.</p>
                  <p>Și bietul nostru om necăjit visă că în somnul lui mergea după un scăpătat de soare pe largul unui șes întins, deasupra căruia deodată o flacără scăpără, luci și se făcu nevăzută. Întâi nu-i veni să creadă și frecându-se la ochi își făcu semnul crucii. Dar cum porni înainte, flacăra se ivi din nou și îl ademeni. Atunci se luă după ea. Flacără și om se întrecură. Fugea vâlvătaia albastră pe fața pământului parcă avea aripi, dar nici omul nostru nu se lăsa. Acu-acu s-o ajungă din urmă, dar când să-și arunce căciula și s-o prindă sub ea, ia-o de unde nu-i. Și flacăra se ițea, se ițea cât colo printre ierburi, cale de-o poștă, și apoi se apropia iarăși, mai-mai la picioarele lui.</p>
                  <p>Și așa l-a dus pe om flacăra aceea, până ce șesul a rămas în urma lui ca un ostrov verde, și s-a pomenit în fața unui palat ce se lumină de sus și până jos la apropierea vâlvătaiei, care pâlpâind se prefăcu într-un moș bătrân și zise :</p>
                  <p>— Uite, vezi tu, ăsta-i palatul noroacelor, și dacă vrei să vezi care-i norocul tău, așteaptă până s-o ridica soarele și se vor deschide porțile ca să poți pătrunde înăuntru.</p>
                  <p>Apoi moșul se făcu nevăzut și omul rămase prin întuneric până ce stea după stea s-a stins și s-a arătat soarele printre copaci ca un obraz îndărătul unor ostrețe.</p>
                  <p>Cu zgomot atunci porțile grele s-au deschis și din palatul acela minunat, spre mirarea omului, o babă chinuită și adusă de șale a ieșit cu o sapă în spinare. Pășea de zor bătrâna, grăbită parcă să-și înceapă lucrul, și trențele de pe ea fluturau ca un frunzar rebegit, arătându-i trupul numai piele și ciolane.</p>
                  <p>— Încotro, mătușă, așa de mânecate, a întrebat-o omul, și cine ești tu ?</p>
                  <p>Și abia de-a stat bătrâna o clipă rezemată în sapă și i-a răspuns :</p>
                  <p>— Apoi eu sunt norocul împărătesei voastre. Și de aceea mă scol o dată cu soarele, ca să aibă ea mâinile albe și să poată purta cunună pe cap și veșminte de purpură pe umeri. Pentru ea mă-ndoi de mii de ori pe zi din șele și ridic necontenit sapa asta, plângând, ca să n-aibă mâinile ei alta de făcut, decât să-și ridice oglinda și să se privească într-însa, iar ochii ei să rămâie limpezi totdeauna și să n-aibe lacrime de plâns ca să-și ofilească obrajii.</p>
                  <p>Și în urma bătrânei aceleia, altele au ieșit, deopotrivă de chinuite și zorite să înceapă lucrul și ele, până nu-i soarele sus.</p>
                  <p>Și dacă le-a întrebat omul, ele au răspuns că sunt noroacele domnițelor ori ale curtenilor, ori ale atâtor alți pierde-vară și linge-blide, care trăiesc din belșug și se trândăvesc cu somnul. Pentru soiul acesta pornea la muncă și acest norod chinuit de umbre rufoase.</p>
                  <p>Și pe urma lor veneau înnegrind, de te mirai de unde mai izvorăsc din palat atâtea ființe supuse, ce au o sapă în mână, al cărui tăiuș, oricum, e o armă la vreme de nevoie și pe care ei n-o ridică din zori și până-n seară decât pentru a brăzda fața mult răbdătorului pământ.</p>
                  <p>Și când a încetat izvorârea asta neagră, o muzică zgomotoasă a trezit deodată palatul. Flaute, viori și chitare își împreunau sunetul, râsete vesele se amestecau în clin-chete de pahare și zuruitul aurului și argintului, mai vesel încă decât râsul, i-a umplut auzul.</p>
                  <p>Și a pășit sfios creștinul nostru pragul și urcând scările neoprit de nimeni a intrat înlăuntru.</p>
                  <p>Lumina soarelui ce năvălea pe ferești părea oarbă pe lângă aceea ce se împrăștia din globul policandrelor. Cristalurile și argintăriile luceau, și în jurul meselor pline de bunătățuri, cei ce erau noroacele „altora, a atâtor chinuiți și oropsiți ca dânsul, mâncau și se desfătau, ca unii ce nu știau ce sunt grijile și necazurile.</p>
                  <p>Dar nimeni n-a privit la nepoftitul oaspe, decât unul singur, ce sta în capul mesei, încununat de flori și cu haine strălucitoare pe el. Și ca într-o oglindă, cel ce venea și-a recunoscut atunci chipul; un el dezbrăcat de haina săracă ce-l îmbrăca, rumăn și frumos la față, cu ochii sclipitori ca pietrele ce le purta în inelele de pe mâini și cu neînchipuită mulțumire de sine zugrăvită pe întreaga înfățișare. Și celălalt, fericitul, s-a recunoscut și el la rândul lui, și a văzut umbra chinuită și tristă care muncea pentru dânsul, în timp ce el petrecea în ospețe, pe cel ce nu se putuse să se aciuieze sub nici un acoperământ, nici să-și odihnească capul trudit nicăirea, fără să-l înfioare grija zilei de mâne...</p>
                  <p>Și pe aceste două fețe aceleași, dar deosebite, umbra unor gânduri parcă a trecut. Pe una, pe a fericitului, o tainică și mută grijă, o spaimă josnică și lașă; pe cealaltă, o scârbă și o năvalnică pornire de răzvrătire.</p>
                  <p>Și în visul lui, s-a făcut atuncea că, recunoscându-și norocul pentru care trudea de atâția ani de zile fără rost, mânile lui negre s-au întins, ridicând sapa cu putere, spre cel ce-i semăna ca un frate gemen.</p>
                  <p>Dar la o mișcare a celui ce-i semăna atâta de bine, sute de brațe s-au ridicat, și omul nostru, cât ai clipi, s-a trezit afară din palat, sub pletele copacului bătrân, unde adormise pe risipa de flori pe care-și răzimase capul ca pe o pernă albă înfățată de curând. Albe erau florile pe care se odihnise, iar el reluându-și sapa de jos ca să-și reînceapă munca, pentru întâiași dată în viața lui chinuită i se păru ciudat că fierul acesta ascuțit, pe al cărui tăiuș lucea o rază de soare, nu i-a dat niciodată răgaz să cugete că mai poate fi bun și la altceva decât la săpatul ogorului altuia.</p>
               </div>
               <div type="div3">
                  <head>Puteri ascunse </head>
               </div>
               <div type="div3">
                  <head>Publicată în Românul, [Arad], I, 1, [14] ian. 1911, p. 1—2.</head>
                  <p>Ce lucru fragil e o femeie !</p>
                  <p>Cea mai mică oboseală îi înclină fruntea, cel mai ascuns fior îi zugrăvește cearcăne viorii sub ochi, o veste bună sau rea e de ajuns ca să-i ofilească rozele din obraji și să-i facă mînele palide. Și totuși, ce putere de rezistență au ele, cînd viața lor urmează o stea ce le arată calea.</p>
                  <p>De cîte nebunii nu sînt în stare cînd iubesc, ce jertfe n-ar face pentru o ființă scumpă. Legănări de valuri au în mersul lor și mlădieri de creangă înflorită.</p>
                  <p>Dar aceste nu-s decît o părere, o cochetărie poale, căci cînd bate furtuna, asemenea valului, ele undoiază ca să se ridice, deopotrivă ramului se înmlădiază ca să nu se frîngă.</p>
                  <p>Liniștitul val ce cîntă cît e cerul senin talaz se preface în mînie, și vai de cel ce se joacă cu astfel de talazuri ; înflorita creangă ce presară flori cînd o mîngîie zefirul arc se poate preface sub încordarea durerii.</p>
                  <p>Un singur cuvînt o rănește și o face potrivnică, o lacrimă numai și e de ajuns să o învingă.</p>
                  <p>Maternitatea însă, acest sublim și dureros mister, o sfințește încă și mai mult.</p>
                  <p>Un penel nevăzut, ca muiat în bunătate, le îndulcește trăsăturile cele mai aspre; gura, cu liniile cele mai amare capătă un zîmbet de blîndețe ; ochii cei mai răi, străluciri de adorare ; gesturile cele mai nestăpînite, înmlădieri de leagăn ; glasul cel mai hursuz, inflexiuni mîngîietoare.</p>
                  <p>Atunci puterile ascunse din ea se vădesc; fragilul trup, ce ai crezut de atîtea ori că ți s-ar frînge în brațe sub caldul unei sărutări, e în stare să țină piept oboselilor, cît n-ar fi cel mai puternic atlet. Flacăra sfioasă, ce ți s-a părut totdeauna că pîlpîie în ea, poate să ardă mai viu decît un incendiu. Ochii cei mai deprinși să lupte cu puterea toropitoare a somnului nu pot să țină strajă cît pot ochii ei.</p>
                  <p>Aceste nu sînt lucruri cetite în cărți, cum le fac mulți alții care nu știu să deschidă ochii spre viață și să privească în jurul lor, ci mi-au revenit în minte fiind de față la moartea unui copil.</p>
                  <p>Era într-un cartier lăturalnic și umbros al Parisului, unde doi îndrăgostiți își făcuse cuibul pentru cîtăva vreme. Bărbatul plecase chemat de niște afaceri, și mama rămăsese singură cu fetița lor, un odor de copil născut din dragoste și din mîngîieri, o biată floare timpurie ce le înveselea primăvara dragostei.</p>
                  <p>Fragilă ca un ram tînăr era femeia, căci furtună nu se abătuse încă asupra ei. Din leneviri dulci îi erau făcute zilele, palori de ceară și de fildeș purta pe mîni și pe față, umbre viorii sub pleoape, și cea mai mică durere ai fi crezut s-o înfrîngă...</p>
                  <p>Dar într-o zi odorul drag căzu bolnav de o boală ce nu iartă.</p>
                  <p>Și ramul fragil, arc atunci s-a făcut; valul mlădios, puternic și despletit talaz; flacără vie, pîlpîitoarea și sfioasa scînteie. Neadormiți au stat străjuitorii ochi săptămîna întreagă, peste culcușul unde se prelungea o agonie. Clipă de somn n-a biruit punctele negre, lumina întuneric se prefăcea după geamuri și întunericul iarăși lumină ; pleoapele ei ca de din piatră însă au rămas și mîna grea a oboselii n-a fost în stare să i le alipească.</p>
                  <p>Ca un nufăr crescut într-o zăpadă se ofilea capul odorului între perne ; neodihnite mînile i se ridicau ca vrînd să alunge o muscă imaginară, și marele și înghețatul somn al morții se apropia treptat.</p>
                  <p>Afară, după zidul negru al umbrarelor, trenurile treceau zguduind casele, căruțele grele, încărcate cu legume, duruiau îndrumîndu-se spre Paris, negre și albe se rînduiau orele, neadormită sta însă șubreda ființă.</p>
                  <p>Ea singură, sprijinul ei fiind departe, și ca luptînd pentru doi se încorda împotriva morții. Lacrimi nu mai avea să plîngă, căci arșița durerilor seacă alinătoarele ape. Totuși, marea putere a deznădejdei o ținea, instinctul acela ascuns ce-l au și fiarele cînd li-s puii în primejdie, sfînta și covîrșitoarea putere a iubirii.</p>
                  <p>Moartea însă și-a zugrăvit florile-i de ceară pe dulcii obraji. Micuțile mîni de la o vreme au stat, un buchet de trandafiri iernateci și-au adăugat paloarea lor lîngă aceea a morții și ochii deschiși au urmat să privească ochii închiși, lumina să se plece peste întuneric...</p>
                  <p>În mută și rigidă așteptare a rămas, un cuvînt n-a rostit, căci moartea nu răspunde. Cu masca tragică a durerii pe față, așa a împietrit și numai cînd tovarășul ei de viață, vestit de prieteni, a trecut îndoliatul prag, atunci numai, ca un talaz cînd vîntul a încetat, ca un ram desprins de greutatea ce-l încorda, ca o flacără ce nu mai are aer, s-a lăsat biruită și ea.</p>
                  <p>Și totuși ce lucru fragil pare o femeie !</p>
               </div>
               <div type="div3">
                  <head>Întîiul volum </head>
                  <p>Stam la o masă într-o cafenea, unde se adună de obicei o parte din literații noștri, și ascultam discuțiile lor. Era vorba de revistele noi, de volumele ce stau să apară, de editori, și rămîneam uimit de cîtă pasiune și entuziasm sunt capabili încă acești incorigibili vînători de himere. În timpul acesta, un tînăr sfios s-a așezat la o masă deoparte și, după ce și-a făcut ochii roată împrejur, a scos cu grije un volum din buzunar.</p>
                  <p>Era atîta dragoste în mișcările lui, atîta lumină în ochi, atîta bucurie pe întreaga lui față, încît mă miram cum de nu poartă o aureolă deasupra capului. Era extazul primului volum de versuri, rodul atîtor ceasuri de trudă, întîia poliță asupra viitorului. Și fără de voie, mi-am adus și eu aminte de întîiul meu volum, de truda amară cu care mi-am scris întîiele versuri, de groaza ce o aveam pentru tipar și de vecinica îndoială ce-mi tăia aripele. Chin mai amar și mai sfînt nu poate să existe. Eu mi-alesesem lumea florilor, căci în lumea lor mi-am petrecut copilăria. Mi-aduceam aminte de grădina minunată unde am trăit, de murmurul sonor al șipotului, de freamătul arborilor, de toată risipa de petale ce o împrăștie necurmat vîntul. Îmi aminteam simpatiile ce le aveam pentru unele flori și antipatiile nejudecate pentru altele. Pentru mine miresmele erau gîndurile lor tainice, felul lor de a vorbi, și eu aș fi putut gîci pe întuneric, noaptea, cînd e mai puternic mirosul lor, ce floare anume mi-l trimete, și mai tîrziu toate amintirile aceste s-au redeșteptat și m-au chinuit, și asemuirea strălucirei lor am căutat-o în cuvinte, iar alcătuirea minunată a petalelor ce formează o roză, ori un crin, am căutat s-o redau în strofe.</p>
                  <p>La Paris, în preajma Luxemburgului, ori la Fontaine-bleau, în minunatele păduri, unde cărările sunt îngrijite ca aleele unei grădini, în liniștea aceea a copacilor seculari, îmi urmăream visurile mele, și după ani de zile, ca un adevărat grădinar, ierborizînd și tăind crengile moarte și netrebnice, mi-am alcătuit un mănunchi din ce a rămas.</p>
                  <p>Un pictor mi-a ilustrat cu dragoste acele visuri, un prieten entuziast s-a însărcinat cu publicarea lor, și, într-o zi, un volum cu coperta stranie și neînțeleasă ca un rebus a apărut în vitrinele librăriilor.</p>
                  <p>Și acum, după atîția ani, văzînd pe tînărul acesta ce-și răsfoiește întîiul lui volum, parcă mă văd pe mine și-mi aduc aminte cîtă bucurie și cîte speranțe pusesem în cele cîteva foi legate la un loc.</p>
                  <p>Dar florile mele au durat un anotimp, cît durează și florile, și bietele volume dispărînd din vitrine s-au urcat în podul unui prieten, unde dorm și acum în vrafuri, sub colbul așternut de vreme, așteptînd o nouă primăvară.</p>
                  <p>Aceasta nu m-a împiedicat, însă, să visez înainte și să ascult cu dragoste convorbirile pline de entuziasm și de pasiune ale incorigibililor vînători de himere ce sînt prietenii mei, ori să resimt o caldă înduioșare cuprinzîndu-mi inima, cînd văd un tînăr răsfoindu-și întîiul volum.</p>
               </div>
               <div type="div3">
                  <head>Calvarul florilor </head>
                  <subtitle>Publicată în <hi rend="italic">Viața socială</hi>, I, 5—6, iunie-iulie 1910, p. 334—336.</subtitle>
                  <p>Cine a trăit mult timp în preajma grădinilor și s-a deprins să urmărească jocul umbrelor în creșterea și scăderea luminei, ori s-a lăsat îmbătat de miresmele ce le poartă și le împrăștie vîntul, și apoi e silit să trăiască într-o casă ale cărei ferești dau pe un orizont de hornuri și de coperișuri, acela păstrează în suflet melancolia înduioșată, ce trebuia s-o resimtă întîiul om după raiul pierdut.</p>
                  <p>Eu am trăit mult în preajma lor, și întîiele mele visuri le-am scuturat din caliciul florilor. Ele, din vremile cele mai vechi, au spus în graiul lor mut ceea ce nu poate spune gura, au fost semnul de pietate al celor morți, cununa celui victorios, ghirlanda zilei de sărbătoare, prinosul de dragoste iubitei.</p>
                  <p>În orașele mari, unde scuarele și grădinile sunt mai dese, nu ca la noi, poți urmări mersul anotimpurilor, și în parterele împrejmuite de verdeață florile se perindă ca niște călători ce vin și pleacă, de la umila viorică, pîn' la capricioasa crizantemă. Crizantemele mai cu seamă, așa de variate, încît nu găsești două la fel, de nenumărate culori și nuanțe, au ajuns, după cum era la antici asfodela, să împărățească imperiul morților. E ziua lor. De pretutindeni, din centru și din suburbii, crizantemele cad jertfă, o hecatombă uriașă de flori, și toți, de la mic la mare, căci toți avem să plîngem un regret pe lume, un mort iubit, pornesc spre țintirimele îndepărtate, să le arunce cu un gest pios peste lespezile reci, pe care stă scris numele scump.</p>
                  <p>Floarea, această minune divină, cu contururi perfecte, și-a câștigat locul pretutindeni, s-a răspîndit pe fața de masă albă a ospețelor, printre cristale, s-a aninat pe mantia regală, s-a urcat pe cornișele templelor, s-a idealizat ca un simbol al sufletului.</p>
                  <p>Și iată că în cimitirele noastre, într-un zori de zi, ciocli îndoliați și macabri, paznici profanatori, armați de foarfece și cuțite, au năvălit printre morminte, și întinzînd mîinile lor hidoase, au început un adevărat masacru asupra celor mai nevinovate și mai fără împotrivire creații ale lui Dumnezeu.</p>
                  <p>O ploaie de petale a căzut, sîngele rozelor s-a împrăștiat, zăpada narcișilor a nins în fulgi, polenul stînjîneilor a scuturat aur pe negrele mîini, și toate miresmele trupurilor acestor nevinovate, bogat crescute, în pămîntul gras al morței, au umplut cu mirosul lor tulburător împărăția mormintelor.</p>
                  <p>Îngerii plecați, cu aripele lor albe deasupra monumentelor, priveau cu ochii lor de piatră ; ramurile copacilor funebri se mișcau murmurînd ; cerul își pleca veșmîntul lui albastru și împăciuitor, dar nimic nu oprea mîna răufăcătorilor.</p>
                  <p>Coșurile o dată pline din adumbritul țintirim de la Belu, din pămîntul celui de la Sfînta Vineri, din acela de la Ghencea ori de la cel ce poartă modestul nume de Pătrunjelu, din preajma bisericei Iancului, de la Trei Coceni, de pe ramuri și din ostrețe, din răvare și din straturi, bogate și sărace, umile ori prețioase, la un loc cu toate, sărmanele crescute în sunetul clopotelor și al rugăciunilor, stropitele de lacrămi și rouă, au luat fără milă și fără pic de mustrare drumul pieții.</p>
                  <p>Țigăncile murdare au venit și le-au legat în mănunchiuri și mănunchioare, le-au muiat în apa noroioasă din marginea trotoarelor le-au stropit cu gura lor soioasă, și apoi tîrgul întreg a răsunat : „Hai la albăstrele, hai la levănțică, hai la trandafiri..."</p>
                  <p>Și florile morței au trăit așa o jumătate zi, apoi gologanii au plouat și coșurile luate cu asalt au umplut trăsurile, au împodobit roțile, au înghirlandat vizitiii și bicele, au împopoțonat caii și automobilele și, transformate în proiectile luminoase și mirositoare, au ajuns la șosea. Aci, de-a lungul aleilor de tei, trăsurile treceau, și frumoasele zilei, trecătoarele frumuseți ca și ale florilor, modernele amazoane ce nu mai știu astăzi să mînuiască decît floarea și evantaliul, decît surîsul ori intriga, au început bătaia pe cîmpul de război al grațiilor. Mînușatele mîini aruncau flori albe și roșii, albastre ori catifelate, aruncau „regrete eterne", se băteau cu „păreri de rău", se răneau cu „nu mă uita".</p>
                  <p>Cavalerii se întreceau și ei ; trăsurile se învecinau, miresmele se amestecau, bicele purtau un șfichi de floare și miile de petale cădeau în noroiul drumului, sub copitele cailor.</p>
                  <p>Și cînd seara s-a lăsat și înfloritul alai a dispărut, ca pe un cîmp de bătaie au rămas răniții și morții sub nepăsătoarea boltă a cerului.</p>
                  <p>Roșul macilor zugrăvea pete de sînge, seninul albăstrelelor, fărîmături de cer albastru, petalele trandafirilor, purpură sfîșiată ; toate la un loc, căzute jertfă din plăcerile trecătoare ale unei nebunii de o clipă.</p>
                  <p>Apoi noaptea s-a lăsat, culorile și-au perdut lumina și s-a făcut întuneric, miresmele s-au împrăștiat și viața nepăsătoare și-a reluat cursul ei uniform...</p>
               </div>
               <div type="div3">
                  <head>Pe un volum de Charles Perrault </head>
                  <subtitle>Publicată în <hi rend="italic">Viața românească</hi>, V, 11 nov. 1910, p. 236—238.</subtitle>
                  <p>Poveștile sunt o lume alături de a noastră. Vechi de cînd timpul, ele trebuie să fi legănat copilăria omului și de aceea farmecă și desfată și astăzi pe copii.</p>
                  <p>Frica ori urîtul și monotonia lungilor nopți a trebuit să împrospăteze necunoscutul. În sunetele și zvonurile care rătăcesc fără de hodină, în natură, fantazia primitivă a trebuit să închipuiască ființi nevăzute, care grăiesc, își spun durerile ori bucuriile, furtunoasele patimi ori nostalgicele reverii, ca să ne înduioșeze sufletul.</p>
                  <p>Iar cei ce le ascultau au căutat să deie trup negurelor ușoare și diafane ce se ridică și joacă peste ape, și le-au numit elfe, să întrevadă în contururile fantastice pe care le fac și le desfac nourii o lume întreagă de zei, un cer întreg de ființi supranaturale, pe care l-au numit Olimp, Walhalla sau altfel, au împoporat pădurile întunecate cu un întreg norod de fauni, nimfe și silvani, au îngropat în fiecare albie de rîu o sirenă și au înfăptuit din nou Universul, ca o lume aparte decît cea existentă, l-au dedublat după imaginația lor, zidind astfel din umbre și neguri, din raze și păreri, fantasticul domeniu al irealului... Și toată lumea asta nevăzută, de la începutul vremilor a fost denumită cu nume sonore, toți eroii aceștia fabuloși ajunși pînă la noi s-au chemat într-un fel după însușirile ce le-au avut, dar cu timpul s-au schimbat, s-au transformat, păstrînd totuși fiecare cîte ceva din darurile cu care i-a înzestrat originea lor milenară.</p>
                  <p>Poveștile și legendele ca o nesfîrșită canava s-au țesut pe încetul, fiecare veac venind, poate să adauge firul lui colorat, fiecare întîmplare stăruind să mărească mai mult firea fabuloșilor eroi. Ele sunt vechi ca și timpul, și mă gîndesc răsfoind volumul acesta de <hi rend="italic">Povești din vremea de demult</hi>, cum le intitulează Perrault, care și-a legat numele de ele, că dînsul nu a fost decît un culegător dibaci, care a știut cu talentul și cu dragostea lui să le redea un farmec nou, să le desfășoare în decorul vremei în care a trăit și să le împrumute o aparență de realitate. Mobilele demodate acum și ele, căci șivoiul vremei a curs de atunci încoace, vechile obiceiuri rafinate ale Curții marelui Ludovic se vădesc în descripții, toată grația zilelor acestora fastuoase dau farmec întîmplărilor.</p>
                  <p>Cetindu-le, regăsesc urma eroilor lui pretutindeni. Vechile mele citiri mi-i arată în alte vremuri, purtînd alte nume și mișcîndu-se în alte decoruri. Ei însă supraviețuiesc astăzi și vor supraviețui fixați și deghizați de mîna iscusită a lui Perrault, purtînd pecetea neștearsă a vremilor în care a trăit el.</p>
                  <p>Ce e curios e că opera aceasta el a scris-o mai mult ca să-și desfete copiii lui și că, necrezîndu-se demnă de reputația unui academician cum era el, a publicat-o întîi sub pseudonimul Perrault d'Armancour, nebănuind că tocmai această operă o să-i supraviețuiască, cînd toate celelalte vor fi uitate de mult.</p>
                  <p>Astăzi, mulțumită acestor cîteva povești minunate, francezii, spre bucuria copiilor, i-au ridicat bustul în grădina Tuileries-lor, unde mînîndu-și cercurile îl vor vedea de-a pururi pe soclul lui de piatră, străjuit de credinciosul lui tovarăș, de falnicul Cotoi Încălțat, transformat și el într-un fastuos cavaler, cum erau pe atunci, cu manta azvîrlită pe umeri, vasta pălărie cu pană pe ureche, războinica spadă la coapsă și cizmele de șapte poște în picioare.</p>
                  <p>La noi, scriitorii disprețuiesc însă poveștile, ca și cum ele n-ar putea să dea nemurirea. Oamenii serioși, severi domni profesori, în augusta lor înțelepciune, le privesc drept prostii, și cu toate acestea, ce adîncă morală și ce înțelepte pilde închid bietele povești !</p>
                  <p>Ele sunt o fereastră deschisă spre o lume mai bună, unde toate sunt cu putință, unde binefăcătoarele zîne se arată totdeauna la timp, unde cel nedrept și rău își ia pînă la sfîrșit răsplata, iar cel bun ajunge totdeauna la fericire.</p>
                  <p>E lumea ideală, după cum vedeți, lumea cea desăvîrșit întocmită, pe care o întrevăd încă visătorii, și mințile cele mai înalte se trudesc zadarnic s-o înfăptuiască.</p>
                  <p>În această lume vrăjită ne duc poveștile vechiului de demult povestitor francez din secolul al șaptesprezecelea, și eu simt un farmec deosebit citindu-le.</p>
                  <p>Pe o zi cum e aceasta, cînd ninge afară și fulgii țes, ca pentru o feerie, o mare perdea albă din cer și pînă-n pămînt, mie mi-e drag să evoc lumea fantasticului și ea vine ca un bun prieten ce-i sînt. Silvani și elfe, nixe ori colbozi, zmei și pajure, toată lumea aceasta care nu mi-e rușine s-o frecventez, tot materialul acesta socotit ca așa de puțin serios, dar cu care marele Shakespeare și-a urzit fantasmagoriile lui din <hi rend="italic">Visul unei nopți de vară</hi> ori din <hi rend="italic">Furtuna</hi>, tot norodul acesta ce trăiește alături de viața noastră eu îl chem și mă desfătez cu dînsul.</p>
                  <p>Deschid cărțile vechi și, neavînd cui spune atîtea frumuseți, mă plec pe ele la gura sobei și mi le citesc mie singur, uitînd necazurile și uniformitatea zilelor de astăzi.</p>
               </div>
               <div type="div3">
                  <head>Oscar Wilde</head>
                  <subtitle>Publicată în <hi rend="italic">Ramuri</hi>, VI, 3 [20], 24 oct. 1910. p. 33—35.</subtitle>
                  <p>Gîndesc la soarta scriitorilor noștri, ce tristă și sarbădă este pe lîngă aceea a scriitorilor din țări străine. Unde-i vremea cînd vechii trubaduri străbăteau lumea, ducînd cuvintele înaripate și sonore din oraș în oraș, din castel în castel ? Unde sunt serbările acele fastuoase, în care se dădea lupta pentru frumos, unde mai sunt jutele și <hi rend="italic">turnois</hi>-urile de aezi inspirați care veneau să se măsoare în puterea cîntecului, unde mai e melancolicul Wolfram să-și suspine, înstrunindu-și harfa, romanța la stea, ori impetuosul Tannhäuser să preamărească voluptatea amorului...</p>
                  <p>S-a perdut obiceiul serbărilor de mult. În vastele săli goale în care locuiesc baronii ori prinții noștri, nu se obișnuiesc serbări, pe înaltul scărilor de marmoră nu mai stă cel ce ținea în mîna lui ridicată șoimul pe care magnați și seniori se întreceau să-l ieie, ca un semn că-și iau asupră-și toate cheltuielile serbărilor.</p>
                  <p>Viața noastră e mizeră și cenușie, izvoarele de inspirație nu le putem lua decît din cărți, ochii noștri nu se pot înveseli de fastul serbărilor, în care se răsfățau splendorile aurului și al mătăsurilor. Sufletul trist, în orele lui de melancolie, n-are ce să-și aducă aminte. Veacul nostru practic i-a îmbrăcat pe toți laolaltă cu aceleași haine fără strălucire, serbărilor de gală le-a dat fracul sinistru, zilelor celorlalte, livreaua hainei de muncă.</p>
                  <p>Și eu, în viața mea vagabondă, am avut norocul, cu toate aceste, să întrevăd pe un poet care a cunoscut toate strălucirile, care a urcat toate culmile și s-a bucurat de toate splendorile. Era un mort însă acuma, un lunatic trist ce purta pe fața lui o lumină astrală, un postum întîrziat printre cei vii, un reflex rătăcit a unei magice oglinde. Ca o lacrimă ce stă atîrnată pe marginea unei pleoape gata să cadă, așa stătuse și omul acesta trist pe marginea unei prăpăstii. Negurile cenușii răscolite din fund parcă se ridicase și i se prinsese în plete. Picioarele îi tremurau de spaima adîncului și ochii îi păreau ca a păsărilor ce se feresc de lumină. Lipsită de splendoare era haina lui, și în mulțimea anonimă în care se amesteca, nimeni n-ar fi bănuit agonia unui luceafăr. Trist și singur ca un Ahasver modern rătăcea, și fără să-l urmărești puteai să fii sigur încotro se îndrumă pașii lui. La Calissaya, în fața rîului tulbur ce trecea necurmat, făcîndu-se una ca scaunul, cel ce fusese mai mult decît un om, se strîngea timid, parcă ar fi vrut să-și piardă trupul și să devie imaterial, scîrbit de închisoarea de humă în care fusese condamnat. O licoare opalină, ca o apă lunară, se strevedea în paharul pus dinaintea lui, și el sorbea necurmat dintr-un pai otrava care poate îl făcea să uite cine era. Pleoapele i se lăsau grele pe moartele globuri, și stînd așa, visa cine știe ce visuri de înger căzut.</p>
                  <p>Și eu, ca unul ce cetisem pe Dorian Gray și mă îmbătaseră de atîtea ori, în anii mei de atunci, de nestematele semănate în <hi rend="italic">Casa grenadelor</hi>, care plînsesem pe tristele pagini din <hi rend="italic">De profundis</hi>, eu care auzisem și știam cum fusese primit acest prinț al poeților în Paris, cum elita întreagă a cugetării venise să se prosterne cu osanale și cu flori în fața acestui ales al muzelor care-și arunca banii și paradoxele cu atîta dărnicie la cele patru vînturi, stam și priveam la el, și nu-mi puteam închipui cum poate să te legene și să te ocrotească soarta, hărăzindu-ți toate darurile, și apoi să te degradeze brusc, să-ți ieie luminile din ochi și razele de pe frunte, să-ți stîngă fantasmagoria mirajurilor și să te condamne să supraviețuiești ruinei tale. Așa mă gîndeam eu, dar el își urma visul său, rigid și absent, ca din piatră făcut.</p>
                  <p>Și cînd se ridica, tîrziu, cu înalta sa statură, ca să plece, ce-l ce-și pierduse aripile privea uimit la mine și nu știa desigur că un suflet se înduioșase lîngă el, că un necunoscut venit de departe visase pe strălucitoarele lui pagini, că un poet infim plîngea poema unui Lucifer.</p>
                  <p>Licoarea opalină sorbită încet, încet, îl făcea poate să mai creadă posibilă viața, să întrevadă o renaștere, căci nu e cu putință ca acel ce a fost stăpîn pe o așa splendidă comoară s-o fi cheltuit pîn' la fund. Pietre scumpe trebuie să mai fi rămas în el, și desigur că în orele aceste tulburi își mai aruncau strălucirile lor fantastice. Greu de crezut că funebra noapte să fi fost atît de biruitoare și să-i fi întunecat cu desăvîrșire licăritoarea lui minte.</p>
                  <p>Dar îngerul căzut se strecura în mulțime și pornea iarăși singur, înalta lui statură se încovoia ca de greutatea aripelor ce le purtase odată și se pierdea ca o umbră rătăcită.</p>
                  <p>Și apoi, ce preț are viața față cu atîta strălucire și ce poate moartea contra celui ce a învins-o. Steaua spre care și-a ridicat harfa Wolfram va răsări totdeauna, și cine va ști s-o cînte poate să-și închidă ochii liniștit.</p>
               </div>
               <div type="div3">
                  <head>Aducerile-aminte... </head>
                  <subtitle>Publicată în <hi rend="italic">Tribuna</hi> [Arad], XIV, 231, 28 oct. [10 nov.] 1910, p. 1—2</subtitle>
                  <p>Eram doi călători în pustiul larg al lumei, și întîmplările ne aruncase ca pe doi naufragiați pe coasta unei furtunoase mări. Averi nu pierdusem în acest naufragiu nici unul, nici celalt; pentru bunul cuvînt că eram săraci amîndoi și că tot avutul nostru nu era făcut decît din luciu de lună, din rime rare și versuri sonore.</p>
                  <p>Eu aveam un palat ca locuință, ca un senior fabulos, cu fereștile deschise pe orizontul mării. Sub terasa de piatră, valurile își cîntau concertul lor milenar, și în afară de corăbiile ce treceau însemnîndu-și dunga lor de fum pe cer, alți oaspeți n-aveam decît doar pe fantasticii delfini ce-și ridicau cozile lor din valuri ca niște ancore. Era un murmur etern, o sfadă de valuri, o convorbire, ecouri. Pescarii albi, iubitori de furtună, cu zborul lor grațios, se jucau de-a pururi arătîndu-și piepturile lor mai albe decît spuma, se înălțau ca ridicați de un fir nevăzut, se alungau o clipă prin spațiu, apoi cădeau săgeată, pășind parcă pe apă, și se înălțau din nou umplînd aerul cu țipetele lor stridente. Din spre port, glasul geamandurii străbătea sfîșietor la răstimpuri, ca glasul cuiva care se îneacă și cheamă după ajutor.</p>
                  <p>Și în singurătatea aceea nețărmurită în care visam, ca un alt Ramses, scoborît dintr-o piramidă, un tînăr cu înfățișarea stranie venea să mă cerceteze.</p>
                  <p>Fantazia șugubață a crivățului ce ridică și poartă nisipul alb al zăpezilor îl gătea ca pentru o feerie, în roșul barbei lui enorme îi atîrna țurțuri, manta albă de beduin îi punea pe umeri, turban de muselină albă devenea gugiul, ghete de cleștar îi punea în picioare, și astfel, cînd se deschidea ușa, mi-l îmbrîncea în casă...</p>
                  <p>La căldura salamandrei, omul fantastic de zăpadă se cobora din lumea lui polară și redevenea prietenul meu. Ceaiul cald îi redescleșta gura, și versurile redezghețate începeau să cînte ca o biruință a primăverei. Așa era cel ce a renunțat la frumoasa lui barbă și astăzi poartă mustața tunsă englezește, și o piatră de rubin, ca o picătură de sînge pe spuma crăvăților lui tăiate ca din manta unui doge. De-atunci datează cele mai frumoase romanțe ale lui, cum e : <hi rend="italic">Romanța celor trei corăbii</hi>, <hi rend="italic">Tomis</hi>, <hi rend="italic">Sosesc corăbiile</hi>, <hi rend="italic">Romanța celor trei galere</hi> și multe altele. E o muzicalitate neîntrecută în aceste versuri, și nu mă sfiesc să spun că nimenea încă n-a scris versuri mai sonore la noi. Cuvintele cîntă și se îngemănează ca notele în arpegii. E o armonie intimă, rară, în versurile lui, și numai cei ce au scris versuri în viața lor pot să o simtă aceasta. Nu criticii sunt chemați s-o spuie și s-o catalogheze, ci numai acei ce-au scris și au trudit versul ca și el. Recitindu-le, aud și revăd iarna aceea cumplită, cînd crivățul, ca un alt Traian pe vremea năvălirilor, ridica grăbit zidurile lui de zăpadă de-a lungul Dobrogei, ca de frica cine știe cărei năvăliri ce sta să vină.</p>
                  <p>În fața palatului vechi, sub terasă, marele glas al mării amuțise, și cuprinsă de îngheț, se întindea acum ca un cîmp alb cît vedeai cu ochii.</p>
                  <p>Apoi într-o dimineață, un vînt de sud a venit și, cu foarfecă lui nevăzută tăind gheața de-a lungul malului, a dat drumul banchizei în larguri. Ușor și lin, cu molcome legănări a pornit minunatul ostrov alb, și apoi s-a depărtat ca o insulă feerică luată de valuri.</p>
                  <p>
                     <hi rend="italic">Sosesc corăbiile,</hi>
                     <lb/>
                     <hi rend="italic">Vino,</hi>
                     <lb/>
                     <hi rend="italic">Să le vedem cum intră-n port,</hi>
                  </p>
                  <p>șoptea fantasticul meu tovarăș, și ca și cînd am fi așteptat pe cineva, pe cine știe ce princesă îndepărtată ori cine știe ce daruri trimise de vreun nabab din Orient, alergam spre port, să vedem sosirea corăbiilor.</p>
                  <p>Și vasele mari, ocolind farul prefăcut în turn de cleștar, veneau jucînd pe valuri, ca niște ghețari mînați din țările polare.</p>
                  <p>De la căpitan pînă la cel mai tînăr, ani o sută parcă aveau marinarii, așa de albe le erau mustățile și barbele. Rigide stăteau funiile, ca din sticlă făcute, și din sticlă părea și pupa cu pilotul ei încremenit la bară.</p>
                  <p>Cei veniți de departe coborau apoi, lăzile descindeau împrăștiind felurimea mirezmelor, și tot Orientul încîntat, ce dormea dincolo de apa Bosforului, cu palatele lui de marmoră, cu cimitirele lui străvechi, unde pietrele albe nălucesc noaptea sub palmieri ca niște fantome, ne chema parcă spre dînsul, dar noi rămîneam locului, legați de greaua ancoră a nevoiei. Noi stam locului, și nu călătoream decît cu fantazia, noi rămîneam țintuiți de marginea cheiului trist de unde se deschidea infinitul mării, ca doi albatroși cu aripele rănite.</p>
                  <p>Sarea amară a lăcrămilor ne curgea de multe ori pe față, și balsamul adormitor al versurilor ne adormea nostalgiile. Ceteam împreună poeții moderni și, fermecați de armonia lor, cercam să-i transpunem pe românește. Lucram amîndoi, și poate dacă vremurile nu ne-ar fi despărțit, colaborarea noastră să fi dat roade. Aveam unele afinități, și-mi aduc aminte că nu o dată lăcrămam amîndoi, citind versurile făcute din lacrămi și regrete, din spumă și fum ale lui Henry Bataille, autor ce e acum la modă și care a cucerit teatrele Parisului. E atîta tristeță în versurile lui, încît, înduioșat și acum de clipa aceea cînd l-am tradus amîndoi, le dezmormîntez dintr-o revistă uitată. Iată-le :</p>
                  <p>
                     <hi rend="italic">Aducerile-aminte,</hi>
                     <lb/>
                     <hi rend="italic">Aducerile-aminte-s odăi fără zăvoare —</hi>
                     <lb/>
                     <hi rend="italic">Odăi pustii prin care să intri nu-ndrăznești</hi>
                     <lb/>
                     <hi rend="italic">De cînd muriră-n ele străbunii...</hi>
                     <lb/>
                     <hi rend="italic">Și trăiești</hi>
                     <lb/>
                     <hi rend="italic">Trecînd pe lîngă ele tăcut prin coridoare...</hi>
                  </p>
                  <p>
                     <hi rend="italic">Le știi că sunt acolo, așa precum au fost — </hi>
                     <lb/>
                     <hi rend="italic">Aci-i odaia roză și colo-i cea albastră,</hi>
                     <lb/>
                     <hi rend="italic">Și liniștea sporește sub tristul adăpost,</hi>
                     <lb/>
                     <hi rend="italic">Și-așa nepăsătoare se scurge viața noastră.</hi>
                  </p>
                  <p>
                     <hi rend="italic">Adesea amintirei — spre mine cînd se-ndreaptă —</hi>
                     <lb/>
                     <hi rend="italic">Îi zic : Rămîi aice... Revin eu să te văd...</hi>
                     <lb/>
                     <hi rend="italic">Și-n urmă toată viața știu bine că m-așteaptă,</hi>
                     <lb/>
                     <hi rend="italic">Dar totuși uit adesea să vin s-o mai revăd...</hi>
                     <lb/>
                     <hi rend="italic">Și multe sunt asemeni în casa mea bătrînă</hi>
                  </p>
                  <p>
                     <hi rend="italic">Ce s-au deprins încetul cu-ncetul cu uitarea</hi>
                     <lb/>
                     <hi rend="italic">Și dac-ar fi de-a pururi, uitate să rămînă —</hi>
                     <lb/>
                     <hi rend="italic">Să nu mă mai îndrepte spre ele întîmplarea;</hi>
                     <lb/>
                     <hi rend="italic">Nu cereți unei inimi mai mult decît vieții !...</hi>
                  </p>
                  <list type="unordered">
                     <item/>
                  </list>
                  <p>
                     <lb/>
                     <hi rend="italic">Știu bine că-s acolo — că dorm după păreții</hi>
                     <lb/>
                     <hi rend="italic">Odăilor... Spre ele la ce m-aș duce-acum</hi>
                     <lb/>
                     <hi rend="italic">Cînd le zăresc la geamuri de-a pururea din drum,</hi>
                     <lb/>
                     <hi rend="italic">Și le-oi zări de-a pururi așa o-ntreagă viață ?</hi>
                  </p>
                  <list type="unordered">
                     <item/>
                  </list>
                  <p>
                     <lb/>
                     <hi rend="italic">Arar cu toate-acestea, cînd soarele coboară,</hi>
                     <lb/>
                     <hi rend="italic">O tristă presimțire mă prinde și mă-ngheață,</hi>
                     <lb/>
                     <hi rend="italic">Și cum nu-mi pot da seama că-i jalea asta-amară.</hi>
                     <lb/>
                     <hi rend="italic">Eu trec... Or, totdeauna, sporește înc-o moarte</hi>
                     <lb/>
                     <hi rend="italic">O turburare-n taină, venind ne dă de știre</hi>
                     <lb/>
                     <hi rend="italic">C-o amintire moare, or-că s-a dus departe,</hi>
                     <lb/>
                     <hi rend="italic">Și-anume-n clipa aceea nu ști ce amintire,</hi>
                     <lb/>
                     <hi rend="italic">Căci nu le mai ții minte cînd ești de moarte-aproape</hi>
                     <lb/>
                     <hi rend="italic">Și totuși simt în mine cum se închid pleoape !</hi>
                  </p>
                  <p>
                     <lb/>Așa trăiam pe atunci, și cînd tăcea marea cu glasurile ei, atunci ne vorbeau ruinele de care e plină Constanța. Ca niște pelerini ne strecuram în templul lui Poseidon, prin gangurile vechi, unde se serbau poate riturile antice în onoarea lui Neptun, zeul mării, al romanilor.</p>
                  <p>Cu tridentul în mînă, desigur, și cu pletele și barba încîlcită de alge, așa trebuie să fi stat cu fața întoarsă spre ape, cînd templul lui era în ființă și strălucea alb la soare, înfruntînd furtunile ce-l băteau...</p>
                  <p>Frontoane și colonade trunchiate ne povesteau de glorioase vremi, de biruinți trecute, de întristările lui Ovid și de cîte alte lucruri ce nu mai sînt.</p>
                  <p>Pe fiecare însă întîmplările l-au mînat aiure, și eu unul nu m-am mai întors pe țărmul mărei, și astăzi, cînd scriu aceste, mă gîndesc cu melancolie că are dreptate poetul cînd plînge amintirile și spune : că fiece clipă ce trece „sporește încă o moarte" !</p>
               </div>
               <div type="div3">
                  <head>Pelerinul pasionat </head>
                  <subtitle>Publicată în <hi rend="italic">Ramuri</hi>, VI, 9 [18], 10 oct. 1910. p. 4—7.</subtitle>
                  <p>Teoria dezrădăcinaților lui Barrès nu e totdeauna adevărată. Cel tare, ori de unde ar pleca, fără a privi cu regret peste umăr casa părintească și orașul unde s-a născut, nu va pieri. Nu va pieri cînd ochii lui vor fi țintiți spre o stea călăuzitoare.</p>
                  <p>În monstruosul oraș, adevărat Babilon modern, spre care aventurieri și trubaduri, speculanți și hetaire se îndreaptă ca să-și caute norocul, mulți cad striviți, alunecînd din ce în ce mai jos, cînd poate stînd în locul lor de baștină ar fi putut fi elemente utile și ar fi fost la adăpostul nevoilor zilnice. Mediocritatea însă e menită oriunde să piară, dar din grămada asta de halucinați și căutători de himere, unii totuși ajung, și atunci strălucirea lor devine mondială. Parisul consacrează și dă aureola aleșilor care au stăruit pentru un ideal și nu și-au întors o clipă ochii de la steaua care i-a călăuzit spre dînsul.</p>
                  <p>Unul din acești fericiți a fost și Jean Moréas. Și cine ar fi crezut aceasta, că din turma anonimă și poliglotă ce se aduna pe atunci la Café Vachette unul se va alege și va străluci mai tîrziu deasupra vremurilor.</p>
                  <p>În zgomotul acel etern, în care huruitul zarurilor cădea ca o grindină, unde partidele de pichet, nesfîrșite, dădeau loc la discuții și invective în toate vocabularele, unde book-makerii care aduceau cu dînșii un miros de grajd se adunau și încasau pariurile, unde tot soiul de ființe interlope, vînzători de tuyau-uri și curtieri de bursă își puneau la cale traficurile acolo, cu toate acestea își risipea cea mai mare parte din vreme viitorul poet al <hi rend="italic">Stanțelor</hi>.</p>
                  <p>Văd încă figura lui frumoasă, de corsar oriental, cu trăsături regulate și îndrăznețe, cu părul negru ca corbul, cu mustața ridicată războinic, urmărind ceasuri întregi în mirosul de fum și de alcooluri nesfîrșitele partide de pichet, cu o veșnică havană în colțul gurii. Îl văd din cînd în cînd ridicîndu-și nalta lui statură, lat în umeri, subțire la mijloc, cum își sprijină mîinile în șolduri și privește cu ochiul sfidător prin geamul rotund al monoclului ce nu-l părăsea niciodată și pe care pe vremea aceea, cînd prințul de Sagan era arbitrul eleganțelor Parisului, îl purta atîrnat cu o lată panglică neagră, care îi brăzda fața ca o dungă de cărbune. În zgomotul si promiscuitatea aceea el însă își căuta drumul, și armonia intimă a versurilor sonore cînta în sufletul lui cum cîntă sonoritățile picurilor de apă într-o peșteră adîncă. Zarurile precumpăneau norocul unora și-a altora, regii întorși de-o mînă dibace adăugau un punct unui partener, și vremea, neîndurata vreme, curgea, scăzînd minută cu minută anii atîtor pierde-vară, adăugind însă vers cu vers gloria lui de mai tîrziu. Și el era un jucător, în arena atîtor ambiții, lucra însă pretutindeni, și, deși în mulțime era absent, căci cine are ceva în el poate gîndi ori-și-unde, Muza, pentru un poet adevărat, fiind pretutindeni ca și Dumnezeu pentru un credincios.</p>
                  <p>Ora aperitivului venea, ceasul verde, cum i se zice pe acolo, ceasul acela, cînd aerul miroasă a absint și cînd birourile și atelierele de pretutindeni își deschid porțile, dînd drumul robilor muncii. E divin ceasul acela, și amurgurile Parisului nu le-am mai văzut nicăirea. O năvală de lume ia cu asalt omnibuzurile — vorbesc de vremea cînd Metropolitanul nu era încă, și forfotă în toate părțile. Imperialele sînt pline, și o primăvară întreagă de fete, cărora le e deajuns o panglică și o floare ca să fie frumoase, ies ca din pămînt. Și nu e loc mai delicios ca să privești decît terasa unei cafenele. Pentru mulți, terasa aceea, în viața asta zbuciumată și călătoare, e ca bordul unui vas din întunericul căruia ieși ca să respiri aerul și lumina largului și să cauți la felurimea făpturilor, ori la schimbarea necontenită a priveliștilor.</p>
                  <p>Pe bordul acesta fericit, se așeza și poetul nostru, și, deși pe fața lui de corsar nu trecea nici o umbră, poate că visa la țara lui îndepărtată, unde nu era să se mai întoarcă decît o singură dată. Visa la proporțiile senine ale templelor antice profilate pe albastrul cerului, la marea veșnic cîntăreață, la viață și la moarte poate...</p>
                  <p>Cine cunoaște ce a scris el poate urmări vers cu vers aceste reverii nostalgice. Dezrădăcinatul, totuși, visa, și armoniile lui intime se resimt de frumusețea liniilor templelor antice, cadența versurilor lui răsună de cadența valurilor și în întreaga lui operă trece acel suflu antic a izvorului în care s-a adăpat. Dacă însă, după toate peregrinările și toate zgomotoasele manifeste lansate ca șef de școală, a sfîrșit prin a se reîntoarce la clasica formă a stanțelor, el însuși nu s-a mai întors la clasicul pămînt al Eladei și a murit în țara lui de adopțiune.</p>
                  <p>Și-a întors fața de la natura adevărată, și iubind Parisul cu pasiunea unui adevărat parisian înnăscut, s-a închis în zidurile lui fermecate, s-a mulțumit cu umbrarele Luxemburgului, cu triștii castani de pe bulevarde, cu toată natura meschină și anemică ce o închide un oraș. Sena pentru dînsul, cum spune undeva, „curge cu simplicitatea unui hexametru omeric", cerul mînjit și estompat de funinginea miilor de hornuri ale uzinelor el îl vede limpede ca o minune, pădurile prăfuite, pline de larma automobiliștilor și parfumate de benzină sunt demne pentru el să adăpostească sanctuarul muzelor. Pretutindeni și necurmat, icoanele culese în dragul lui Paris l-au urmărit. Pentru el Parisul a fost o obsesiune, o desăvîrșită luare în stăpînire. Pînzele albe ale unei corăbii văzute în treacăt pe marea Egee lui îi amintesc nostalgic flotilele ușoare ce plutesc de-a pururi pe valurile veșnic calme ale bazinului din grădina Luxemburgului.</p>
                  <p>Grădina aceea, frumoasă odată, plină acuma de busturile atîtor poeți ale căror versuri au murit înaintea marmorei și în vecinătatea căreia am stat și eu atîția ani de zile, nu era noapte tîrzie să nu-l vadă trecînd pe lîngă grilajul ei, îndreptîndu-se spre Mont-Rouge, unde locuia. Cînd zic că nu era noapte, înțeleg ora aceea, cînd ultimele cafenele din cartierul latin își stingeau lămpile, amintind visătorilor și incorigibililor boemi că e ceasul suprem al hodinei. Discuțiile întrerupte cădeau, femei și umbre se furișau, tovarăși de-o noapte, amintiri de-o clipă. Departe apoi, din susul înneguratului bulevard, doi ochi roșii ca de balaur se aprindeau, creșteau în mers, și huruitul trenului ce coboară din Mont-Rouge se auzea și dispărea și el.</p>
                  <p>Atunci poetul, pelerinul pasionat, își relua reveria și, cu pași înceți, cu capul plecat pe umărul stîng, cum îi stă bine unui visător, pornea și el, se oprea în loc sub un umbrar, se rezema o clipă de un trunchi ; pe orice anotimp și pe orice vreme, și mai cu seamă toamna, cînd frunzele arborilor se desprind și tremură în aer una după alta, cum una după alta reveriile lui, foaie după foaie, au căzut lîngă el de pe trunchiul minunat ce le-a purtat.</p>
                  <p>Și mă gîndesc acum, cînd silueta lui nu va mai trece în ore tîrzii sub arborii minunatei grădini care adăpostește atîta marmură și flori, ce bine i-ar sta devenit marmură și el pe înaltul unui soclu, în fața havuzului unde trec eternele flote fluturîndu-și pînzele lor albe.</p>
               </div>
            </div>
         </div>
         <div type="div1">
            <head>Triumful vieții</head>
            <subtitle>1912</subtitle>
            <subtitle>Fantazii și portrete</subtitle>
            <div type="div2">
               <div type="div3">
                  <head>Triumful vieții </head>
                  <p rend="italic">Doctorului Hoenig</p>
                  <p>Să reînvii din nou ca pasărea Phoenix e desigur o problemă extraordinară. Dar, oricîte mizerii te-ar abate, oricîte dezastre ar fi să ți se întîmple, ești dator să păstrezi scînteia care mai arde în tine și s-o ațîți din nou, s-o faci flacără.</p>
                  <p>Dacă flacările mi-au luat tot ce-am avut pămîntesc, dacă a fost scris să mi se distrugă toate pioasele amintiri, dacă mi s-a fărîmat cuibul acela unde mă aciuiasem o clipă și unde am fost fericit, visînd și lucrînd, trebuie să fiu tot atît de fericit că viața a pus cu prisos puteri în mine ca să pot renaște.</p>
                  <p>Visurile, pe cari le-am visat și am încercat să le încheg, va trebui să renunț la ele, căci nu poți visa de două ori același lucru, precum nu te poți scălda de două ori în același fluviu, cum spune un vechi adagiu.</p>
                  <p>În cazul meu, acel <hi rend="italic">scripta manent</hi> e o tristă ironie, și manuscrisele mele au dovedit-o îndeajuns.</p>
                  <p>Dacă am perdut atîtea însă, sufletul meu a avut și bucurii, căci numai în asemenea împrejurări se cunosc prietenii și simpatiile. Ele au urcat unanim înspre mine, și acum, că reîncep să cred în viață și să scriu, îmi simt o datorie sfîntă să mulțumesc celor de departe ori de aproape, cari au scris un cuvînt bun despre mine și s-au înduioșat de soarta mea, privind jocul capricios al flăcărilor, care nu ține seamă de nimic.</p>
                  <p>Viața e fatal făcută dintr-o înșirare de fapte care se succed : amintirile sunt o temelie pe care poți zidi însemnările pe cari le-ai cules de-a lungul drumurilor și al întîmplărilor, sunt frînturi prețioase, cu care poți întregi tot. O simplă urmă de grafit pe zid îți amintește o epocă, o coloană trunchiată sau un capitel fărîmat îți spune de splendoarea unui templu, toate, în sfîrșit, contribuiesc ca să alcătuiască comoara aceea ce e absolut necesară unui suflet de artist. Viziunea, oricît de puternică ar fi, doarme dacă nu e deșteptată prin întîmplare de un lucru de nimic, care a concretizat-o ; și, cînd nu le mai ai toate acestea, e greu să te regăsești.</p>
                  <p>Ca într-o subterană obscură trebuie să te cobori în sufletul tău și să proiectezi lumini, ca să mai poți afla ceva. Ca atunci cînd pui urechea la pămînt, ca să auzi de departe cum vine surd un zgomot, așa trebuie să te pleci asupra inimei tale și să asculți, încetinel, cum bate în ea trecutul.</p>
                  <p>Și eu acuma așa sunt, dibuiesc prin întunerec și mă recaut, visez la cărțile mele dragi adunate de pretutindeni pe unde am fost, la poemele iubite unde se deschidea volumul singur, la însemnările făcute, la florile presate ce dormeau în ele adunate întîmplător, ici dintr-o luncă, dincolo dintr-o dumbravă, gîndesc la Sfinxul lui Stuck, spre care îmi ridicam de atîtea ori ochii, la floarea albastră din farfuria de porcelan ce o purtasem cu mine pretutindeni de zece ani, ca simbolul lui Novalis, la vazele mele dragi pe cari o mînă iubită avea grijă să mi le împodobească în fiecare săptămînă, la scrisorile scumpe, la foile acestea, pe cari le scutura copacul dragostei, și la cîte nu visez în nopțile mele de nesomn...</p>
                  <p>Inima bate însă ; mintea cîte le-a adunat nu le poate uita ; sunete, culori și forme, auzul și văzul urmează să le păstreze, și scînteia aceea ce a dormit o clipă sub cenușă, scînteia aceea mică, care se cheamă energie, o dată cu primăvara și cu vîntul care bate, simt că va renaște și va alcătui din ele din nou viața.</p>
                  <p>Zidurile înnegrite de fum, decorurile acestea triste împresurate de schele, toată clădirea aceea de piatră și de fier, în care am trăit laolaltă, alături, atîtea vieți, pentru mine poate să dispară. În norii de praf pe care-i ridică târnăcopul lucrătorului, piatră cu piatră poate să se dărîme.</p>
                  <p>Vîntul de ici-colo poate să plimbe cenușa răscolită, căci altă clădire se va ridica la loc. Și precum mîni harnice vor veni mîine grăbite ca ridicînd piatră peste piatră și înălțînd schelele să ridice un alt palat, așa voi încerca să fac și eu, căci schela mea e clădită pînă la un loc, și de aci, pentru a urca mai sus, nu trebuie decît energie.</p>
                  <p>Cînd n-ai ambițiile lui Solness, nici orgoliul celor ce sfidau cerul ca să înalțe turnul lui Babei, poți spera și nu ești încă perdut.</p>
                  <p>Și eu sper, căci afară e iarăși primăvară, crenguțele zvelte de liliac au început să înverzească, cornii, pretutindeni după zaplazuri, par împodobiți cu mimoză și cine trăiește încă nu poate rămîne străin și cu brațele încrucișate, cînd o viață nouă izbucnește și reîncepe triumfătoare pretutindeni...</p>
                  <trailer>Sanatoriul Elisabeta, 24 martie 1911</trailer>
               </div>
               <div type="div3">
                  <head>Prinosul unui iconoclast </head>
                  <subtitle>Cuvîntare ținută la Galați, la dezvălirea monumentului lui Eminescu.</subtitle>
                  <p>A te urca pe un soclu înseamnă a înstăpîni un fragment de univers de unde alungi viața ; înseamnă a pedepsi o marmură să ia o formă ce n-o mulțumește poate ; înseamnă a adăoga o umbră mai mult pe pămînt, o umbră care de cele mai multe ori nu e decît umbra unei umbre.</p>
                  <p>Cugetare de iconoclast, veți zice, și nu veți fi departe de adevăr. Dar cine și-a plimbat ca mine reveriile prin grădinile, piețele și parcurile noastre, căutînd o rimă sau o imagine, a trebuit să gîndească așa.</p>
                  <p>De pretutindeni, de la roata oricărei răscruci și din afundul oricărei cărări, un om de piatră sau de bronz și-a întins brațele acoperindu-mi orizontul. O armată de piedestaluri baricadează trecutul; un norod de anonimi îmbrăcați în redingote, ori în fracuri impecabile, sfidează ; o pleiadă de morți, a căror pleoapă trebuie închisă pentru a doua oară, privește cu încredere viitorul...</p>
                  <p>Forma aceasta nouă de idolatrie a mers prea departe și vechiul idolatru, cînd idolul nu-i mai slujea la nimic, nu se sfia să întindă o mînă sacrileje și să-l dărîme la pămînt pentru a-și clădi un altul.</p>
                  <p>Ca să clădești trebuie să darîmi și să netezești locul, și apoi e o nebunie a crede că gloriile sunt eterne. Un nume și un leat săpat pe o piatră nu mai spune (sic) nimic atunci cînd lentila faimei și-a întors fața aiurea, și un sfînt trepanat de aureolă veți conveni că devine un simplu om de rînd.</p>
                  <p>Edilii vechei Rome aveau dreptate cînd intrau cu ciocanul în mînă în pădurile de statui ce acoperea forurile și piețele și percutau vechile glorii ca să facă loc celor nouă. Un norod de idoli cădea la pămînt împrăștiind țăndări de lumină, un nou venit lua loc pe vechiul soclu, un discurs mai mult se ținea, vremea îl lua în primire dîndu-i patina necesară și toată lumea era mulțumită.</p>
                  <p>Noi, în norodul acesta de postumi care au murit de două ori, ridicăm azi un monument unui om ce nu avea nevoie să se ridice pe înălțimea unui soclu pentru a putea privi peste vremuri. A-i face onoarea aceasta înseamnă a-l pune în rîndul celorlalți, și pînă ce edilii noștri nu vor decreta hecatomba, pînă ce selecția adevărată între marmure nu se va fi făcut, — cel de piatră astăzi va fi străin pe soclul unde l-ați așezat.</p>
                  <p>Noi cei care am dibuit pe urmele lui gigantice, noi cei care l-am iubit și l-am urît, o simțim aceasta. L-am urît, pentru că în umbra pe care o face un munte uriaș, arar mai poate ceva să crească. Personalitatea lui covîrșitoare încremenise formele în tipare cu neputință de sfărîmat, adunase toate florile și imaginile ca și cum n-ar mai fi voit să lase nici una după dînsul. Pe cînd el își desfăta creștetul în lumină, bucurîndu-și privirile de priveliștile ce Ie vedea în zări, noi nu mai găseam nimic de spicuit și rămași în umbra lui, îl întâlneam pretutindeni, ori încotro am fi vrut să apucăm. L-am iubit însă, pentru că ne-a făcut să rîvnim spre lumină, să stăruim în căutarea altor flori, pe care le bănuiam și nu le vedeam nicăirea încă, să ne ridicăm brațele spre alte mirajuri care năluceau în zări.</p>
                  <p>Universul e plin de forme și culori și simțurile dincolo de viața conștientă, atunci cînd gîndul nu mai poate merge înainte, caută, dibuiesc și presimt o alta lume în care alte forme se schițează, în care alte culori nălucesc, în care alte sunete vibrează. Dincolo de marile și eternele decoruri ale naturii pămîntești, cerul își boltește imensa lui cupolă și nemărginirea începe. Glasuri aleargă, se încrucișează și se întîlnesc, vedenii poate umblă și ne ating în treacăt, doruri și porniri necheltuite încă își caută un adăpost și toate firele nevăzute ce ne leagă cu viața universală vibrează la trecerea noastră.</p>
                  <p>Ca să pătrunzi în lumea aceasta încîntată în care poate totul e ritm și armonie, pentru ca auzul tău să poată prinde miile de zvonuri care rătăcesc și urcă din prăpastia albastră, pentru ca să ghicești tăinuitele corespondențe ce ne leagă de nemărginire, mintea nu e de ajuns, analiza nu are ce căuta și sufletul singur trebuie să le simtă și să le perceapă. Poezia singură și imaginația poate da un corp acestor visuri. De aci va naște frumusețea, inutila și trista frumusețe, care pentru cei mai mulți ce stau poate de față astăzi la dezvălirea bustului marelui nostru poet nu e nimic. Și nopțile și zilele cheltuite în căutarea ei, o pierdere de vreme.</p>
                  <p>A exprima inexprimabilul, a da o formă lucrurilor informe, ați pierde timpul cu alternarea monotonă a cadențelor, a trezi prin ritm sensibilități adormite, a face din cuvinte un leagăn cu care sa adormi durerile altora, a desena un surîs pe o gură ce-a uitat poate de mult să rîda, printr-o fericită corespondență de imagini sau de sunete și din toate acestea să faci să nască frumosul, pe care să-l dăruiești contimporanilor tăi, poate fi ceva mai sublim ?</p>
                  <p>Răsplata însă vine, și nu e aceea a statuei, nu e aceea a gurii care tace, ci a tristei guri care a rostit atîtea frumuseți prefăcute în cîntece și le-a dat drumul în lume ; aceea a versurilor lui, ce ca un stol de păsări sonore și-au întins aripele și-au zburat din casă în casă ; e a cărții în care și-a închis visurile și pe care aplecați am visat cu toții ; e a graiului însuși, pe care el l-a făurit în adevăr și îl vorbim noi astăzi.</p>
                  <p>Deci, stăpînește-ți fericit fragmentul de univers pe care l-ai cucerit, suirea ta pe soclu înseamnă o biruință, nobila ta formă glorifică marmura ce o poartă și daca e adevărat, cum spune un alt poet, că „bustul supraviețuiește adeseori cetății", pelerini întîrziați vor veni și atunci de pretutindeni să se încline înaintea ta și să-ți aducă în locul cununii de spini pe care ai purtat-o cînd ai trăit, cununa de lauri și de flori ce ți se datorește.</p>
               </div>
               <div type="div3">
                  <head>Alaiul vechiturilor</head>
                  <subtitle>Publicată în Scara, II, 520, 25 iunie 1911, p. 1—2.</subtitle>
                  <p>Regina Mab încă singură a rămas stăpînă pe spațiul infinit. În cărucioara primitivă, ea sfidează fără frică, întîlnind în calea ei păsările cu aripi de trestie și pînză, pe care le-a făcu omul în setea lui de libertate. Ea singură aleargă stăpînă pe vînturi, călătorește pe drumuri de nouri ce i se aștern, face popasuri pe poduri de senin, trece triumfală sub arcurile multicolore ale curcubeilor. Că o aripă frîntă de furtună a fîlfîit cu deznădejde undeva, în univers, și că o viață mai mult s-a stins, ei prea puțin îi pasă...</p>
                  <p>Și un zbor întreg de aripi se avîntă cu toate acestea după ea, care ține recordul spațiului. Moartea nu-i decît un cuvînt van, căci e și ea o înălțare. Scăpați de greul lest al lutului, ne vom înălța cu toții și vom pluti ca și Mab, frumoasa regină, în sferile albastre. </p>
                  <p>Fascinați de infinit ori de aurul care strălucește la capătul fiecărei etape, cei ce țin aripele merg fără să întoarne capul înapoi, să vadă dacă moartea li s-a urcat în cîrcă, și aleargă, ca și legendarul Wihelm din balada Lenorei.</p>
                  <p>Și așa, acel „merg repede morții", tristul adagiu al lui Bürger, a luat acum un înțeles deplin.</p>
                  <p>În București, cînd a zburat pentru întîia oară Biériot, am avut și eu norocul să-l văd, și notez pentru mai tîrziu ciudata priveliște ce o înfățișa capitala noastră în ziua aceea.</p>
                  <p>De pretutindeni, de prin mahalale și vecinătăți, poporul s-a trezit de mînecate, să vie să vadă pasărea-om. Și atunci, vehiculele cele mai extraordinare, căruțele cele mai ancestrale, tot ce, în sfîrșit, poartă roți și copite a fost scos la iveală, și atunci numai mi-am putut da seama ce repede pas a făcut civilizația.</p>
                  <p>Era o adevărată procesie, un nesfîrșit monom de lucruri eteroclite, cel mai bizar caleidoscop retrospectiv al tuturor mijloacelor de comunicație. Scuturate de praful ce le acoperea de cine știe cîte decenii, vechile rădvane, cu mușamalele coșcovite de ploi și cu pernele mîncate de molii, au duruit mirate văzînd lumina soarelui. Diligențe hîrbuite care au stîrnit atîția nouri de praf în vremea lor, ducînd cu ele atîtea vești bune și rele, vechile diligențe, care au semănat poate atîtea leșuri de cai morți de-a lungul drumurilor, zgomotoasele bunici ale frumoaselor trăsuri de astăzi, care scîrțîiau pe arcurile lor neelastice și dîrdîiau din geamuri pe caldarîmul sunător al orașelor cînd intrau în pocnetele de bice ale surugiilor, au ieșit și ele, privind cu ochii lor somnoroși civilizația și au scîrțîit prelung, avînd aerul de a spune : „Da' greu somn am dormit !” Și iată și vechile tramcare, de cari stă legat numele lui Toma Blîndu, încăpătoarele căruți în care s-au plimbat toți bucureștenii și care mai ies la iveală și astăzi, prefăcute în sănii, cînd sunt zăpezile mari; și iată și popularul car cu boi, venind legănat și domol, cu siguranța că tot va ajunge odată și el, oricît de repede ar merge ceilalți. Docare și faetoane de gală a cine știe cărui Moruzi sau Răznovanu, brecuri și cabriolete demodate, ce nu se mai văd încă decît în stampele lui Szathmáry, cupèle și landouri în care și-a făcut intrarea cine știe ce prinț ori ambasador străin, bihunci și cîte poți să-ți imaginezi și să visezi, numai reprezentantul faimoaselor <hi rend="italic">chaise à porteurs</hi>nu erau, toate fiind acum rechiziționate și adaptate pentru paraliticii din spitaluri ori sanatorii. Veneau apoi vehiculele moderne, năstrușnicii muscali cu droștele lor, trăsurile de casă cu vizitiii și valeții lor severi și bine gulerați, furgoanele militare, serviciile de ambulanță cu steaguri albe, bicicletele cu roțile strălucitoare, tandemuri, triplete, cuadruplete și, în sfîrșit, toate mărcile automobilelor și toate reprezentantele benzinei.</p>
                  <p>Ca un fluviu monstruos și crescut de ploi, ce ar fi tîrît cu el tot ce întîlnește în cale, așa era priveliștea șoselei în ziua aceea.</p>
                  <p>Un vuiet asurzitor, făcut din toate zgomotele, umplea aerul. Gemetele sfîșietoare de osii neunse, văicăreli de arcuri, pocnete de bice, sunetele de alarmă ale trompetelor care cîntau pe toate tonurile, duruitul roților și pe lîngă acestea toate glasurile omenești te făceau să crezi că visezi într-adevăr un vis rău.</p>
                  <p>Bietele dihănii ce trăgeau înhămate la acest rîu tulbur de lucruri disparate erau și ele alese parcă anume ca să arate toate frumusețile și toate decrepitudinile regnului animal. De la pur-sangul de rasă și pînă la gloaba de saca și de pompe funebre, toate erau reprezentate.</p>
                  <p>Într-un avînt de nedescris, cumpănindu-se, legănîndu-se, ajungîndu-se pe drum, lăsîndu-se în urmă, privind cu fereștile lor sparte, prinzînd în treacăt soarele pe spițele lor, aprinzînd lumini fugare pe lanțuri și pe alămuri, împrăștiind toate mirosurile, de la leuca de păcură și pînă la chintesența de benzină, într-un exod nesfîrșit, așa mergea convoiul acesta bizar, înșiruirea aceasta de ani și de zile moarte, trecutul acesta funebru și dezmormîntat, ca să vadă plutind pasărea miraculoasă, triumful mult așteptat al aripilor.</p>
                  <p>Ai fi zis că vin lucrurile însăși să se vadă biruite, căci lucrurile păreau încă poate mai mirate decît oamenii.</p>
                  <p>Erau toți reprezentanții trecutului față de viitor, o decădere în fața unei apoteoze.</p>
                  <p>Și peste zgomotul acesta surd, peste lumea aceasta curioasă de rămășiți, peste moaștele și fosilele atîtor vremuri, cari veniau să vadă din toate depărtările mahalalelor și împrejurimilor, pasărea măiastră s-a ridicat și a spintecat albastrul, spunînd povestea vremilor viitoare.</p>
                  <p>S-a înălțat frumoasa pasăre și a zburat sfidînd pămîntul. Cuceritoare a făcut largele-i ocoluri, ea, cea mai nouă născocire a geniului omenesc, ca și cum ar avea să stăpînească pe totdeauna infinitul și nevoind să știe că mîine, poate, va deveni și ea, cu mîndrele ei aripe, o tovarășe bună și uitată a tuturor acestor ancestrale vehicule, care au ieșit din noaptea hrubelor și a șurilor în care dormeau înmormîntate și i-au făcut distinsa onoare ca să vie s-o vadă.</p>
               </div>
               <div type="div3">
                  <head>Nicolae Iorga </head>
                  <subtitle>Publicată în <hi rend="italic">Ramuri</hi>, VI, 18—19—20, mai-iunie-iulie 1911, p. 389—394.</subtitle>
                  <p>Vorbim de un om care astăzi a sfîrșit prin a fi popular, iar mîne sau mai tîrziu va deveni mitic și va trece, desigur, în lumea legendelor.</p>
                  <p>Astăzi ni se pare firesc să fie așa cum este, fiindcă toți îl cunoaștem sau credem că-l cunoaștem, îi măsurăm activitatea, ne lovim pretutindeni de universalitatea lui.</p>
                  <p>Azi e concret, peste haina lutului, înveștmîntă ca noi toți, un sacou ori redingotă în zile de sărbătoare, poartă pe genialu-i occiput o panama sau un sombrero. Cînd însă toate acestea vor deveni inutile și vestmîntul de ștofă va dispărea împreună cu cel de lut și de celule, atunci numai se va reîntoarce și va răsări pretutindeni, la capătul tuturor răscrucilor, de unde pornesc cărările, ca supraomenescul Bosco, care era semnalat deodată la cele patruzeci de bariere ale unui tîrg.</p>
                  <p>Legendara figură a lui va reveni nălucitoare din paginile tuturor cărților și manuscriselor, din infoliile tuturor jurnalelor de pretutindeni și de peste tot locul. Amintindu-se figura lui și cercetîndu-i-se opera, povești vor umbla desigur, viață matusalemică îi vor dărui unii, puteri supraomenești, alții, căci altfel nici nu s-ar putea înțelege, dacă nu l-ai fi cunoscut și nu l-ai fi văzut cum lucrează, cînd ar fi putut să cristalizeze atîta muncă.</p>
                  <p>Povești vor umbla desigur, ca de alt rege asirian se va spune poate că, înfricoșat de curgerea vremii, el a hotărît să nu mai doarmă și să facă din noapte zi, iar din zi noapte, ca biruind somnul să oprească și timpul din mers și să și-l supuie voinței lui...</p>
                  <p>Capricioasa vreme însă le schimbă toate și mi-a schimbat și silueta cea dintîi, pe care am cunoscut-o.</p>
                  <p>În orașul pe care l-am cîntat, l-am văzut întîia oară, și pe atunci era slab și deșirat, ca un țurțur. Singuratic era și puțin iubitor de oameni, afișînd pretutindeni cu voință poate paradoxa lui Ibsen că numai omul singur e tare.</p>
                  <p>Era un tînăr smolit la față, urzit din linii mixte, o siluetă bizară, tîrînd după el și acuzînd pe trotoar sunetul unui retevei noduros, care-l întovărășia pretutindeni și pe care-l mînuia cu destulă dexteritate...</p>
                  <p>Și silueta aceea de normalist juvenil, încă romanțios, care atrăgea luarea-aminte și care deja avea un început de popularitate, o întîlneai pretutindeni. Parcurgea spațiul, grăbit, totdeauna, înfloritele alei de tei ale Copoului trebuie să și-l aducă aminte, străzile și bisericile vechi, pe care avea să le închidă în cuprinsul atîtor cărți mai tîrziu, de asemenea rafturile librăriilor în fața cărora cetea neobosit între filele cărților, precum și toate priveliștile fugare cari se răsfrîngeau în ochii lui mari ca niște lupe, și tot ce-a fost în lașul copilăriei mele și a lui, desigur, că nu l-a uitat.</p>
                  <p>Un singur om se bucura pe atunci de prieteșugul solitarului, și acela era un tînăr cu mustața blondă, spînatic la față și cu ochii albaștri. Acela singur va putea povesti mai tîrziu amintirile vremilor acelora...</p>
                  <p>Simplificat de plete și cu apostolică și încîlcita barbă, l-am regăsit mai tîrziu la „Sămănătorul".</p>
                  <p>Răposata revistă trecea pe atunci printr-o criză, căci numai din crize — afară bineînțeles de epoca subvenționată de minister, cînd erau directori d-nii Al. Vlahuță și Gh. Coșbuc — a trăit „Sămănătorul", pînă la agonia finală.</p>
                  <p>Eram tineri pe atunci și ne trebuia un conducător, un tovarăș însă, un sfătuitor și un prieten.</p>
                  <p>"Sămănătorul” a mers și a creat curentul pe care îl știm cu toții. Cauzele dezmembrării însă au rămas ascunse și sunt multe. Printre altele, voi spune numai că cea dintîi a fost poate că personalitatea d-lui Iorga se acuza prea covîrșitoare și că el a uitat că și noi, ceilalți mai mărunți, aveam poate și noi o scînteie asupra căreia suflam cu deznădejde ca s-o mărim și că poate era ceva și în sufletele noastre, că aveam și noi unele gînduri estetice ce poate nu se asemănau cu ale lui și că frumosul, pentru unii din noi, era poate altfel decît acela pe care îl vedea el.</p>
                  <p>Apoi, gruparea, dacă avea să-l urmeze, trebuia să meargă unde merge și rîul, și rîul își tîra imperios afluenții, acolo unde dau toate rîurile țării noastre, adică în politică. Aceasta ar fi fost un rău, desigur, căci toți acei ce am stăruit în jurul d-lui Iorga la „Sămănătorul” am sfîrșit prin muncă îndărătnică și cinstită a ne afirma cu toții și a ne dezvălui, mult, puțin, personalitatea noastră. A urmat fiecare spre steaua ce-l chema, și nu a fost un rău acesta, desigur.</p>
                  <p>Cele ce datoresc însă vremurilor acelora, în care am frecventat pe d-l Iorga, e dragostea de țară și de neamul nostru, sîrguința de muncă, dată prin marele lui exemplu și pietate pentru tot ce e al neamului nostru, toate aceste sfinte și mari lucruri, pentru care-i mulțumesc cu recunoștință.</p>
                  <p>Tot din vremurile acele, notez o impresie fugară. E vremea cînd se reacționa cu vehemență și cu lucruri contondente chiar în contra franțuzomaniei. Notez aceasta, pentru că am fost fermecat și am visat citind multe pagini scrise de acest mare scriitor, nu mai puțin am fost zguduit de elocvența lui tumultuoasă.</p>
                  <p>Era într-un amurg de marte, și grupuri turbulente de studenți grăbeau, îngrămădindu-se în sala unde astăzi răsună cîntecele destrăbălate ale femeilor unui cabaret bucureștean.</p>
                  <p>Capete brune și blonde se îngrămădeau, o atmosferă de răzvrătire parcă plutea și o lumină tulbure năvălea pe geamuri. Zgomotul însă și discuțiile tăcură, un braț ridicat în aer, ca brațul unui alt Crist ridicat peste valuri, potoli tumultul. Un cap de mag, înfășurat în barbă, apăru și un glas în care vibrau toate emoțiile, o precipitare de cuvinte, o goană de propoziții, o <hi rend="italic">fantazia</hi>de fraze se dezlănțui în aer. O putere elementară de uragan trecea în glasul acela, omul transfigurat, ca un anacoret, ca un rătăcit din altă lume, vorbia făcînd procesul boierilor de astăzi, în comparație cu boierimea veche. Cuvintele lui biciuiau, arzătoare, ironia își arăta dinții sclipitori, duioșia găsia culori de o frăgezime minunată, cugetarea aprindea licăriri fantastice, și masa ceea de capete tinere, grămada aceea de energii, peste care trecea marele vînt al elocvenței, se pleca asemeni unui lan de spice, se îngemîna pierzîndu-și propria conștiință și făcîndu-se una. Un gest să fi schițat atunci dominatorul, un singur gest de răzvrătire, și toată masa aceea docilă l-ar fi urmat oriunde și pretutindeni.</p>
                  <p>Și eu eram în tulbura masă și nu mai eram un tînăr ca acei în grămada cărora eram pierdut. Eram un om încercat de întîmplările vieții, și cu toate acestea, mărturisesc, i-aș fi urmat fără să stau un moment la îndoială. Era elocvența care tîrăște masele, suflul puternic care nu cunoaște stavilă, avîntul neînfrînat care te duce la baricadă. El, însă, n-a făcut gestul acela care i s-a atribuit mai tîrziu, ci cu vorbe domoale și liniștitoare a povățuit pe toți să se întoarne acasă. Elocvența însă nu cunoaște frîu și elanurilor tinere nu li se poate pune zăbală...</p>
                  <p>A venit însă și vremea răsplatei, și multele guri rele au tăcut, nămolul de tină s-a zăgăzuit în altă parte, invectivele s-au lovit ca de un zid puternic și s-au dovedit neputincioase și cel atît pizmuit și negat și-a deschis singur porțile și a intrat triumfător în templu unde dacă ar avea mai multă energie ar reedita gestul lui Christos cu fariseii.</p>
                  <p>În fața acestei selecții umane, care, desigur, nu pe cale naturală s-a făcut — cum zic — în fața acestor nimbați de virgula sfîntului Duh, pe care le-au pus-o nu știu cine pe frunte și care priveau la el, ca la o spaimă a vremii, l-am revăzut în sfîrșit triumfător.</p>
                  <p>În jurul potcoavei de lemn, după care se adunase ancestralii nemuritori ca în jurul cinei cea de taină, s-a frînt de acest apostol al vremilor noastre, pîinea de lumină și energie pe care a plămădit-o el. Pe multe fețe am văzut trecînd o înduioșare, pe multe altele, convingerea micimei lor, multe gesturi stînjenite am văzut ca și cum afirmau că întîmplarea i-a adus acolo și că ei n-au făcut nimic pentru aceasta. Mulți aveau aerul de a-și cere iertare. Exemplul energiei și al muncei neobosite intrase și acolo, suflul marilor isprăvi rătăcea și sub grinzile templului și tot ce era în sală se bucura în sfîrșit că a venit un om...</p>
                  <p>Și acum, ca să isprăvesc ca o dulce imputare față de cel ce-mi spunea odată că-mi prăpădesc vremea inutil cîntînd florile, aceste minuni dumnezeiești care ne dau atîta mulțumire, voi povesti că ultima dată cînd l-am întîlnit l-am surprins cumpărînd flori. Mușcate roșii, ca să rîdă în glastre poate, și un trandafir de lună își alesese și le privia cu o nețărmurită dragoste, precum — ori și care ar fi opinia lui — îmi privesc și eu volumașul meu „În grădină". Și dacă l-am întrebat de cînd i-s dragi florile, mi-a spus că și-a făcut o grădiniță la Văleni și cînd i s-a urît de oameni și de documente se coboară în lumea lor și se desfată zilnic, plivindu-le de buruiana rea, ce le năpădește, regretînd că nu poate face astfel și cu buruiana rea din omenire...</p>
               </div>
               <div type="div3">
                  <head>Ultimele pagini </head>
                  <p>O, misterioasă și tainică pasăre cu nevăzute aripi, suflet, cum știi tu să renaști și să-ți iei zborul din nou ; Phoenix misterios, ce dreptate am avut să cred în tine, cînd am început să scriu primele pagini ale acestui volum ! Ca un Lazăr reînviat, mi-am scuturat giulgiul albelor pagini și am privit din nou viața și n-am blestemat-o ca dînsul, ci cu soarele ce mi-l dăruia primăvara, cu viorelele și toporașii presărați subt pașii mei, cu galbena floare a cornilor timpurii înfloriți, cu sfiosul verde ce abia îndrăznia să mijească în vîrful fragedelor ramuri de liliac, m-am bucurat și am binecuvîntat prisosul de putere ce rămăsese în mine.</p>
                  <p>Albe, zăpezile acum se aștern, mistice roze de jăratec fărîmă focul în gura vetrei, prietenos luminează cercul alb de lumină subt globul lămpii, spre seară, și noile mele visuri laolaltă cu gîndurile vechi, trecutele mele amintiri și cele de mai curînd, se strîng iarăși în jurul meu și mă îmbie să nu le las să piară și să le dau prinosul ce li se cuvine. Tihnitul sanatoriu, cu mobilele lui albe, îmi revine în minte, îndoiala și deznădejdea celui ce visa privind cu fruntea lipită de geamuri la negrii copaci de afară, prin ramurile cărora surele neguri veneau să se așeze ca niște pasări obosite, se redeșteptau iar și o clipă retrăiesc încă o dată ceasurile acelea funebre, cînd mintea ajunsă la marginea unui negru hotar stă înspăimîntată, neîndrăznind nici să privească înainte, nici să se întoarne înapoi.</p>
                  <p>Spectral și trist, ca trimis de o oglindă în care ar bate luna, un chip de om ce-mi seamănă ca un frate vine spre mine cu un surîs obosit și mă privește în față, mirat parcă de-a se vedea pe el însuși, cu ochii licăritori și plini de nădejde. Umbrit de noapte e conturul lui și nesigur, albă de nesomn îi e fața și albe mîinele lipsite de sînge, adînc brăzdată îi e fața și fruntea, și dezordinea foilor și hîrtiilor aruncate pretutindeni povestesc și mai mult descurajarea ce-l apasă...</p>
                  <p>Cu pas umbrit și cu un deget milostiv dus la gură, somnul însă a intrat într-un ceas de noapte tîrzie în odaie, a deschis încet ferestrele să intre bogat suflul primăverii, mi s-a așezat ușor la căpătîi și, întunecîndu-mi albul pernelor cu umbra ei, mi-a dat hodina după care rîvneam de atîta vreme.</p>
                  <p>Una după alta, s-a înșiruit de-atuncea negrul norod al slovelor, și am început din nou să scriu, adunîndu-mi visurile pierdute. Spre bucuria celor ce m-au înconjurat cu simpatia lor, am început să cred din nou în mine ; și spre neplăcerea și pizma celor ce așteptau să-mi citească epitaful, mi-am pus toată rîvna și încăpățînarea să-mi scutur, din faldurile giulgiului unde ațipisem o clipă, gîndurile, imaginile, visurile și fanteziile ce le-am găsit pe hotarul acela întunecat de unde nu mai îndrăzniam să privesc nici înainte, nici îndărăt.</p>
                  <p>Prietenos, cercul alb al lămpii m-a găsit de atunci în fiecare seară sub el și mă va găsi totdeauna, cît timp energia va dăinui în mine.</p>
                  <p>Negre, subt lumina ei, mi se vor înșira gîndurile, ca într-un răzor miraculos ale cărui flori le culegi în fiecare seară și găsești altele nouă odrăslite la loc a doua zi, voi intra neobosit ca să culeg mănunchiuri pentru a Ie împrăștia darnic în calea mea, șăgalnic ca un călător plictisit de cale voi ridica din cînd în cînd un cuvînt greu ca o piatră ca să-l arunc în grădinile vecinilor, misterios ca un zoolog ce trezește o amibă cu un strop de apă, voi picura calda lacrimă pe o amintire ca s-o fac să renască, și astfel voi mulțămi puterii ocrotitoare ce m-a lăsat să mai întîrzii printre cei vii.</p>
                  <p>Iar cînd cel cu pas umbrit, care a intrat odată, într-un ceas de noapte tîrzie, în odaia mea și mi s-a așezat ușor Ia căpătîi, întunecîndu-mi albul pernelor cu umbra lui, mă va îndrăgi cu totul și mă va lua cu el în lumea lui brăzdată de cărări negre ca și multele linii de slove pe care le-am scris, cu un deget dus la gură îl voi urma liniștit și împăcat și voi intra în marele imperiu al tăcerii, nepăsător în ce anumită categorie de scriitori mă vor cataloga contimporanii mei.</p>
                  <trailer>1 decembrie 1911</trailer>
               </div>
               <div type="div3">
                  <head>Steluța</head>
                  <subtitle>1913</subtitle>
               </div>
               <div type="div3">
                  <head>Steluța</head>
                  <subtitle>Publicată sub titlul „Romanțe vechi”, în Minerva, IV, 1175, 25 martie 1912, p. 3.</subtitle>
                  <p>Orășelele de provincie sunt ca niște muzee în cari rămîi surprins regăsind lucruri pe cari le-ai văzut odată, mode ce dorm uitate prin vitrine, portrete vechi ce-au comemorat o faptă peste care a curs nepăsătoarea năvală a anilor.</p>
                  <p>Diferitele districte sunt multiplele ocheane ale unui panopticum, făpturile și lucrurile pe cari le vezi sunt la fel, sau ți se par așa, și cu toate aceste, dacă-ți fixezi bine atenția și vei avea puțină răbdare ca să privești, vei vedea că, deși toată lumea aceasta, ce se mișcă îndărătul ocheanelor de sticlă, pare aceeași, e totuși aparte, deși din același neam, are nuanțe deosebite, deși arată un vag aer de familie, la întîia privire, e cu totul neasemănată, dacă o cauți de aproape.</p>
                  <p>Oricum, toate sunt mai prietenoase, oamenii au un aer mai potolit, atmosfera patriarhală mai dăinuiește încă, vechile cîntece sentimentale mai urmează să răsune și să te înduioșeze cu farmecul lor negrăit.</p>
                  <p>Steluța lui Alecsandri răsare încă fidelă pe cerul provinciei, și taraful de lăutari ce-o cînta pe înaltul unei estrade, într-o cafenea obscură, m-a înduioșat ca și întîia oară cînd am auzit-o.</p>
                  <p>Două viori, un clarinet, un violoncel plîngător ca un glas omenesc și un contrabas s-au pus de acord pentru a reînvia apusa romanță. În amurgul ce împînzea lumina, cei cinci oameni, ce aveau să evoce o stea, cu un aer trist și funerar aproape, ca și cum ar fi pus ceva misterios la cale, au prins să se întrebe din strune și din clape. Un arcuș a filat o notă și o lungă șuviță de păr alb desprinsă s-a rupt și a plutit o clipă în aer ca un funigel rătăcitor. O șoaptă gîngavă, scăpată dedesubtul unei clape ca dedesubtul unui dinte bătrîn, a alergat parcă să întîlnească nota filată ; tremolo, ca un pas greoi și nesigur, ce-ar trece deasupra unor dale clădite peste o boltă, contrabasul a urmat și el să răspundă că-și aduce aminte.</p>
                  <p>Aerianele punți întinse de vibrații au ajuns de la om la om ; ca niște fire nevăzute, sunetele, dezrobire din înaltul unui arcuș, au înfășurat molatec clarinetul, s-au furișat trecînd pe gîtul bătrîn al contrabasului, au revenit în meandre, s-au aninat pe după cuiele negre ale violoncelului și i-a prins pe toți parcă într-o plasă nevăzută, într-un paianjeniș aerian de simpatie. Și, puși de acord, legați așa ca niște credincioși într-o rugăciune, taraful a început să cînte.</p>
                  <p>Glas omenesc ca să plîngă cuvintele nu s-a ridicat, dar romanțele cunoscute n-au nevoie de cuvinte. Rotunda gură, ce face de obicei o pată de umbră într-o ramă de fildeș, nu s-a arătat peste capetele celor strînși în comuniune ; și nici nu era nevoie de ea, căci cei ce cîntau mimau în același timp, sau mai bine zis, sculptau fără de voie, cu gesturile lor, deznădejdea amară a absentelor cuvinte. Melancolic, aproape perpendicular, ca și cum ar fi fost rătezat de pe grumaz, se rezema capul primului viorist pe străvechea lui vioară ; plin de deznădejde și pasionat de-ai fi spus că strînge în brațe un trup pentru o ultimă îmbrățișare, se pleca cel mai bătrîn peste contrabasul lui ; cu sprîncenele arcate în circonflex își săruta vîrful clarinetului, ca pentru o despărțire, cel ce-și tremura degetele pe clape ; pasionat, asemenea unui amant ce ține pe umăr capul iubitei lui, cercînd s-o înduioșeze cu amintiri trecute, își ținea cel mai tînăr dintre ei violoncelul, șoptind ca într-o ureche imaginară ; și numai secundul, dintre toți, osînditul să ție isonul, părea absent și avea aerul să spuie cu gestul lui monoton : „La ce bun să vă mai înduioșați și să plîngeți o biată stea pierdută ?"...</p>
                  <p>Așa cîntau în amurgul acela întristat cei cinci oameni durerea unei stele, și nicicînd durere mai adevărată nu m-a înduioșat și nu mi-a adus lacrimi în ochi fără de voie.</p>
                  <p>Lungă și tremurătoare, plîngerea romanței, trezită din strune și din clape, din lemne sonore și din tremurate degete, din brațe ridicate în aer și din suflul puternic ce umflă un piept, se răspîndea, picurîndu-și lacrimile nevăzute în paharele de bere începute ale rarilor clienți, în goalele cupe rămase pe margini de mese, în farfuriile de pe etajere ce se trezeau și ele vibrînd, în ochii tînărului chelner ce avea și el un suflet sentimental, pe umedele mustăți ale bătrînului patron ce ofta, aducîndu-și și el aminte, și în sufletul meu ce venea și el să caute o altă stea călătoare.</p>
                  <p>Astfel am reauzit străvechea romanță uitată de demult, într-un orășel de provincie, departe de Capitală, unde modele se schimbă într-una, figurile și gesturile se primenesc mereu, iar tristele și sentimentalele cîntece ale bătrînilor noștri nu mai trezesc lacrimi în ochii nimănui.</p>
               </div>
               <div type="div3">
                  <head>Într-un amurg de toamnă </head>
                  <p>Ca un gând rău noaptea se târăște și o mâhnire neînchipuită urcă din lumea plantelor. O umbră umedă și verde, ca răsărită din adâncul unei mlaștini, topește formele și în toată mâhnirea aceasta sufletul meu dornic de lumină luptă și el, ca o flacără ce stă să se stângă…</p>
                  <p>Așa trebuie să fi fost la începutul lumilor, pe atunci când regnul vegetal stăpânea pământul. Arbori și plante uriașe, ierburi ori flori monstruoase, în aburii ce stăpâneau de-a pururi, trebuie să se fi strevăzut ca în fundul unui vis, sau ca o natură zămislită și căzută în adâncul unei ape.</p>
                  <p>Și cum nu se auzea un cântec pe atunci, ori un tril sfios de pasăre, cum nu bătea un fluture din aripi și nici pas nu suna ca să trezească ecouri, astfel e și în colțul acesta de natură, unde ne găsim amândoi după o dulce zi de dragoste…<lb/>Singurele puncte de senin sunt ochii tăi; dar nu știu cum, prin ce misterioasă ambianță cu cele ce ne împresoară, s-au îndepărtat și s-au făcut străini, de parcă nu mai sunt ochii ce i-am sărutat cu câteva clipe mai înainte. Mâna ta e rece și inertă, ca și când tot sângele s-ar fi retras din ea, și parcă negurile verzi, ce s-au ridicat, au pus ca un zid fragil și diafan între noi. O exaltație puternică de foi moarte s-a trezit în aer, și câteva lacrimi de ploaie, căzând din ram în ram, au prins să sune.</p>
                  <p>Tu ți-ai retras mâna și ai pus un spațiu între noi doi, și gestul acesta l-ai făcut cu atâta energie, încât am înțeles că era o luptă și în tine, o voință de a te recăpăta, de-a afirma că ești singură în fața naturii. Și-atunci, privind trist la tine și împrejurul meu, am văzut ca într-un fulger, că în toată lumea aceea ce ne înconjura, în toată frăția aceea aparentă de ierburi și de ramuri ce se amestecă, în toate trupurile acelea vii, în cari urcă și stăruie ceva, e o tendință numai; aceea egoistă, de a fi singur și de a lupta pe socoteala sa pentru a-și apăra ființa.</p>
                  <p>Frunzarele făcute valuri când bate vântul, masa aceea verde care mișcă, freamătă, se despletește și se îndoaie, părând că e un singur trup ce se împotrivește contra furiei destructive a morții, e o părere numai, și fiecare creangă ori foaie, pentru ea luptă căutându-și partea de soare.</p>
                  <p>Și-acum, când moartea era pe aproape, în nemișcarea asta, rigiditatea fiecărui fir de iarbă, înțepenirea dreaptă a fiecărui arbore, lupta îndărătnică a fiecărei flori, vădeau și mai bine aceasta. Fiecare părea că vrea să amâie un sfârșit, să prevină o agonie. Fiecare părea că vrea să lupte dârz contra toamnei, nepăsător de soarta celui de alături.<lb/>Și cu câteva zile înainte, când soarele ardea peste toată lumea aceasta, creangă cu creangă de înfrățea, foaie lângă foaie se alătura, floare lângă floare își pleca obrazul și din mișcarea aceasta porneau un murmur dulce, vroind parcă să întregească o simfonie, să arate ce strâns sunt legate între ele și sunt de mult odrasla aceluiași pământ.<lb/>Și când gândeam acestea, tu dreaptă te-ai ridicat de lângă mine și, fără un cuvânt, fără un gest, rigidă aproape, ai pornit pe cărăruia pe care ne întorceam de obicei aproape îmbrățișați, spre casă. O foaie galbenă s-a desprins dintr-un înalt de creangă, a plutit ca un fluture obosit și a căzut pe urma ta. Și un cuvânt n-am îndrăznit să îngân nici eu, înțelegând că strigătul meu ar fi înfiorat și mai mult tăcerea. Și te-am lăsat să pleci, urmând instinctiv pilda ce mi-o dădea natura împrejmuitoare. Am respectat simțirea ta, așteptând raza prietenoasă de soare, ca va da un alt aspect naturii.</p>
                  <p>Și rămânând în singurătatea aceea, am lăsat să crească noaptea.</p>
                  <p>Și noaptea mai verde, mai tristă, mai spectrală, a crescut, învăluindu-mă ca o apă și nemaiavând alături căldura mânii tale, nici picăturile de senin ce sunt ochii tăi, m-am lăsat și eu gândurilor triste. Am înțeles că suntem singuri, că ori ce-am face și oricât de puternic ne-am uni gurile când poruncesc simțurile, că oricât ne-am încleșta brațele și am căuta să ne facem numai un trup, suntem tot singuri, oricând și pretutindeni singuri.</p>
                  <p>Și între acestea, printre crengile unui brad, luminile orășelului îndepărtat au clipit una după alta ca niște stele licăritoare, au tremurat, până ce întregul brad s-a aprins ca un uriaș pom de crăciun, care m-a făcut să sper că vor mai veni zile dulci și că albastrul ochilor, care m-a făcut să sufăr în seara aceea de toamnă întunecată, se va limpezi și va răsfrânge în el altfel natura și gândurile ei ascunse.</p>
               </div>
               <div type="div3">
                  <head>Numărul 27</head>
                  <subtitle>Publicată în <hi rend="italic">Flacăra</hi>, I, 16, 4 feb. 1912, p. 124—125.</subtitle>
                  <subtitle>Pe un tablou al „Junimii"</subtitle>
                  <p>Am sub ochi tabloul comemorativ al „Junimii", o serie de capete care se etajează, o piramidă de efigii care se suprapun, o îngrozitoare hecatombă de decapitați, pe care cine știe ce erou sîngeros și plin de ironie și-a pierdut vremea să le clădească craniile ca o pildă că toate trec cu vremea...</p>
                  <p>O hidră amenințătoare cu șaptezeci și patru de capete privește cu încredere viitorul, un strugure monstruos făcut din boabe diferite atîrnă într-o ramă pe un fond negru de culoarea infinitului, o pleiadă de ambiții se înfățișează sub diverse măști, o vecinătate de necunoscuți se luminează de aureola acelor cîțiva fericiți ce-au izbutit să-și scoată capetele dincolo de negrul cerc pe care moartea îl ține, ca un clovn sinistru, la intrarea neantului.</p>
                  <p>Nepăsător și cu același gest teatral și automatic, postumul Nestor Hayek, după ce s-a acoperit cu funebrul giulgiu de mușama, ca să facă întunerec în straniul lui aparat în care toate se văd pe dos, ne-a lăsat medalionul acesta ciudat, intrînd apoi pentru totdeauna în camera-i obscură.</p>
                  <p>Și obiectivul n-a ales ; a fost nepărtinitor și indulgent cum i se cade să fie oricărui obiectiv, s-a înduioșat și a înscris, și-a deschis pleoapa, ca un ochi ce stă mult la întunerec, și a prins ce a văzut pe retina lui, bun și rău, frumos și urît, ca un ochi operat de cataractă, ce se bucură de lumina ce i-o redă un operator.</p>
                  <p>Și chipurile, imperioasele și simandicoasele barbișoane, lucitoarele chelii, unde asaltul sistemului pilos s-a oprit ca în fața unei redute cu neputință de atacat, spînatecele figuri virane, peste care parcă ar fi trecut un nemilostiv taifun, nesfîrșitul exemplar ieșit din fundul lacului Caspic, ce te miri cum a mai putut să impresioneze sensibila membrană și să poată grefa întunerec peste întunerec, ninsori timpurii pe vîrfuri de piscuri, precum și precoce senilități pe abrupte povîrnișuri, toate laolaltă, ca în fundul unui ochi uriaș ce-ar avea șaptezeci și patru de irisuri, au venit să se așeze, ca tot atîtea pupile, peste care recea, imperioasa și violeta pleoapă a morții de mult s-a lăsat.</p>
                  <p>Și eu, de la marginea neantului meu, privesc atîtea neanturi ; eu, de la capătul stăruințelor mele și trudnicelor ambiții care mă îmboldesc, mă uit la atîtea ambiții și trude ațipite ; eu, cel ce am pozat cu atîția tovarăși ai mei în fața atîtor obiective, privind medalionul acesta, încep să mă înfior și să simt întunerecul, doliul și frigul nepăsătoarei camere obscure.</p>
                  <p>Ca pe o hartă sculptată, trec mîna peste tabloul acesta, ca un orb ce-ar pipăi cu degetul relieful ce-l lasă un ascuțiș pe o suprafață lucie, ca pe întinsul unor ape ce le-a sorbit focul lacomului soare, lăsînd să li se vadă tăinuitele prăpăstii și vulcane ce le ascundeau în fundul lor, călătoresc și mă mir cît de puține înălțimi au rămas, pe care să mă pot urca spre a privi mai de aproape cerul. Ce curios și zbuciumat continent, ce amestec de linii mixte a lăsat linia orizontală a apelor reîntorcîndu-se în soare !</p>
                  <p>Goale de pupile au rămas multe irisuri, împrejmuite de neant au rămas ovalele globuri întoarse, neîndurate s-au lăsat întunecatele cortine ale dibaciului operator peste atîtea trufii, chipuri anonime reprezentate printr-un număr sunt astăzi majoritatea acestei pleiade, cercuri de-a dura date pe panta nepăsării, cele mai multe din cercurile ce-au căutat să facă un mănunchi...</p>
                  <p>Serioasă însă, tristă aproape, tînără încă, voluntară totuși, privește enigmatica figură a marelui <hi rend="italic">Caragiale</hi> din alveola acestui grup de coralier, un număr al mulțimii este și el pe tabloul pe care îl privesc, ca un ocnaș într-o celulă, ca un osîndit la veșnica muncă, ca un stigmat pe umărul lui poartă și el un număr, acela de 27, dar numărul acesta i-a fost cu noroc.</p>
                  <trailer>27 ianuarie 1912</trailer>
               </div>
               <div type="div3">
                  <head>Arivistul</head>
                  <subtitle>Publicată sub titlul „Reflexiile unui poet", în <hi rend="italic">Tribuna</hi> [Arad], XV, 74, 1 [14], apr. 1911, p. 1—2.</subtitle>
                  <p>Arivistul e un om care nu pierde nici o ocazie pentru a se manifesta. El se pleacă, se multiplică, șerpuiește, ciulește urechea ici să asculte, prinde o vorbă pe care o reține, căci îi va trebui mai tîrziu, violează intimitățile și are o serie nesfîrșită de măști pe care le preschimbă după împrejurări. Calități mari de inteligență, ori substrat de cultură serioasă nu e nevoie să aibă. Pospaiul e de ajuns și, cînd nici nu te gîndești, din omul infim de ieri, din nevoiașul ce împărțea cu noi toți, cei nepăsători de soartă, nevoile, îl vezi deodată ajuns cine știe unde. Pentru aceasta e drept că a cheltuit o energie incontestabilă. Visurile nu l-au ținut pe loc, idealurile de asemeni i s-au părut un bagaj inutil, și e știut că, cu cît ai mai multe bagaje, cu atît e mai greu de călătorit.</p>
                  <p>Eu unul am cunoscut mulți de aceștia și le dau dreptate, pentru că, oricum, au muncit în felul lor. Și-au trudit mintea în fel de fel de combinații, au sondat și au făcut incursiuni pe toate terenurile, în sfîrșit, n-au stat cu mîinile în sîn.</p>
                  <p>Pe mine ce mă miră e o altă categorie, care a ajuns la aceleași rezultate făcînd tocmai contrarul acestora.</p>
                  <p>O dată cu schimbarea guvernului, Capitala a fost aproape inundată de astfel de specimene, oameni de cari n-am mai auzit de ani de zile și pe care-i crezusem morți ori nivelați de mult. Specimenele acestea nu locuiesc la centru și sunt productul exclusiv al provinciei. Sistemul lor de a ajunge este acela de-a sta pe loc. Ei stau ; au darul înnăscut al inerției. Ocupă un loc definit în spațiu, așa că, fatal, la un moment trebuie să dai peste ei. Întîmplările lucrează pentru aceștia. Ei stau și în timpul acesta vremea se preschimbă. Moartea are grijă din timp în timp să rărească rîndurile.</p>
                  <p>Apoi alții pleacă, găsindu-și interesele aiurea ori nepriindu-le atmosfera monotonă în care trăiau. Fatal, cei rămași, de la un timp trebuie să se numere și, numărați așa cum sunt, politica trebuie să-i împartă în partide.</p>
                  <p>Trebuie un număr hotărît de partizani cînd sunt două tabere, pentru a putea lupta, și e natural că, pînă să importezi pe altul, trebuie să dai peste cel ce stă, și el n-are de ce se împotrivi. Așa că iată-l consilier comunal astăzi, primar peste cîtva timp, apoi, cînd se întîmplă, cum s-a întîmplat la noi, să se mai ivească și-un al treilea partid, cel ce veșnic a stat e firesc să devie și el un om de stat.</p>
                  <p>Luptele se dau aprige, tărăboiul se încinge, conștiințele se etalează, banii izvorăsc, aspectul obișnuit al micilor orășele se preschimbă, cei din urmă bătăuși își aduc aminte de rentabila lor meserie, și impasibilul nostru specimen, fiind dat că a ocupat diverse funcții însemnate, e purtat și el de curent înainte și pus fără voie să candideze. De vorbit nu vorbește, fiind dat că unui deputat nu i se cere absolut să vorbească, ci să fie un număr, să împlinească o majoritate. Apoi chiar dacă ar vorbi, ce-ar putea spune inertul individ ? Ce poate să facă o stridie, decît să-și deschidă scoica și să caște ? Ce poate să facă un zid decît să repercute ? Cum se poate afirma o minte care a stat într-un fund de craniu ca un burete într-un jgheab de stîncă ? Să stai și să taci — ah, sfîntă tăcere, cîte nu spui tu ! Să stai, ce dulce mai e numele tău, hodină ! Să fii imuabil ca o piramidă peste care trece vremea, și cu toate acestea să poți rezista urîtului, eternului cotidian, veșnicilor întîmplări mărunte și să n-ai putința de a evada sau curajul de a te sinucide. Să te lași așa, să te ducă forța oarbă a vremurilor, să fii scîndura netrebnică pe care a rupt-o un puhoi dintr-un gard și-o duce înainte și să nu-ți fie rușine, să zici că ți se cade ! Să vii să te instalezi, să ți se pară că locul unde te-a adus puhoiul ți-e familiar și că-ți era desemnat de mai înainte. O, dulce inerție, ce mare mai ești tu !</p>
                  <p>În jurul nostru viața pulsează : văd tineri culți ce muncesc din greu, supuși de nevoile zilei să facă cele mai ingrate meserii, minți frumoase care nu au nici una din aceste două mari calități pe care le-am spus mai sus, care se istovesc și orbecăiesc în beznă, care pentru că n-au știut să se multiplice ori să se furișeze, să-și plece urechea ca să prindă un cuvînt din care va țese o intrigă, n-au știut să facă frumos la cucoane și să frecventeze five-o 'clock-urile și saloanele, sau n-au putut de multa viață ce clocotea într-înșii să stea pe loc în atmosfera de provincie nepriitoare lor, și-au luat-o morțiș înainte cu zăbala în dinți, ca să-și ducă răzvrătirile pretutindeni, zîmbind triști la citirea acestor rînduri...</p>
                  <p>Ei zîmbesc, dar zîmbetul lor e fioros ca zîmbetul acela pe care-l zugrăvește agonia pe gura muribunzilor. Zîmbetul acela ascunde amărăciuni și înjosiri, maschează o revoltă ce mîine sau mai tîrziu va trebui, oricum, să izbucnească.</p>
                  <p>Ei zîmbesc azi, parcă nu văd lumea ce-i împresoară, parcă nu-și dau seama că înfricoșata vreme curge peste ei și că, în timpul acesta, cei șerpuitori ca argintul viu, ori cei inerți ca bietele stridii acaparează toate ierarhiile și urcă toate măririle, bătîndu-și joc de ei.</p>
                  <p>Ei zîmbesc, dar mîine zîmbetul va dispare și, nefiind capabili de a urma cele două rețete amintite mai sus, avînd prea multă mîndrie și prea multă inimă pentru a o face, își vor da seama în sfîrșit cît de năpăstuiți au fost și vor începe să se strîngă...</p>
                  <p>Durerile lor puse la un loc vor face o forță covîrșitoare, înjosirile mari le vor da avîntul ca să crească puhoi și să năpustească matca, și atunci, revărsarea aceasta va fi în adevăr aceea mare, căci contra ei nu se va putea nimic opune...</p>
               </div>
               <div type="div3">
                  <head>Privind o stea terestră </head>
                  <subtitle>Publicată în <hi rend="italic">Tribuna</hi> [Arad], XV, 267, 6 [19] dec. 1911, p. 214.</subtitle>
                  <p>Am în fața mea un glob terestru. Un albastru uniform spune imensul oceanelor, marea împărăție a apelor, nemărginirea mișcătoare care nu-și mai află astîmpăr, fluidul element ce predomnește asupra uscaturilor. Figuri bizare, pe care aleargă umbre ușoare ce înseamnă uriașii munți, dungi abia scrise ce sunt fluviile mari, locuri goale și necunoscute ce sunt imensele pustiuri, pe care n-a călcat poate pas de om, zugrăvesc continentele.</p>
                  <p>Cu cît curba urcă spre poluri, mai trist, mai gol, mai necunoscut se întinde rotundul pe care trăim. Acolo stînci de ghiață dăinuiesc de veacuri, ghețari uriași își ridică ascuțitele vîrfuri spre cer, eratice blocuri coboară dezrobite din cînd în cînd de soarele avar, ca să vie spre noi.</p>
                  <p>Imensul albastru, ce înrămează ceea ce n-au putut încă să cuprindă valurile, e însemnat cu toate acestea de slabe cărări negre, de puncte de cerneală așezate unul lîngă altul, de un paianjeniș de fire încurcate, ce-și povestesc tovărășiile ce le-au legat oamenii, de nevoile ce au întins punți mișcătoare de la uscat pînă la uscat, pentru ca fiecare să-și poată schimba rodul ce i l-a hărăzit darul soarelui și să se poată îndestula pentru a-și perpetua progenitura. Pe cărările acestea mișcătoare de cînd e lumea, albe pînze s-au întins și negre catarguri s-au mișcat ducînd cu încredere toată schelăria lor de lemn, spre alte țări și alte continente, neavînd altă busolă decît înghețata crizantemă de argint a stelei polare.</p>
                  <p>Nume pline de faimă se cetesc pe rotundul globului, sonore nume care nu mai spun nimic decît gloria unui trecut, puncte de doliu și de umbră, cărora numai luminile lunare li se mai cuvin...</p>
                  <p>Civilizațiile au mers și cu trudă și răbdare au străbătut continentele, dinspre Orient spre Occident a călătorit lumina...</p>
                  <p>Deasupra, uriașul cer cu înfricoșatul lui norod de lumini s-a preschimbat poate și el, multe astre poate s-au sfărîmat și multe altele și-au arătat deodată fața luminoasă, rupînd învelișul de catifea care îmbracă neantul.</p>
                  <p>Foarfeca întîmplărilor, ca un copil care se joacă, schimbă și va schimba necontenit fața nemărginitului univers : legi fatale mișcă puteri necunoscute, dezlănțuie cataclisme, decretează morți, pe cari nici nu le putem bănui, și noi, pe rotundul acesta, care e globul nostru, ne înșelăm, stropim cu picături de sînge hotare ce zicem că le-am moștenit din străbuni, ridicăm tot felul de steaguri pe cari ard toate culorile împrumutate prismei solare ca și curcubeul.</p>
                  <p>Mișc însă globul și văd țara mea, bucata de pămînt, udată și ea de atîta sînge și lacrimi, pe care m-am născut, și mă întreb de ce, din tot globul acesta imens, împrejmuit de atîtea ape albastre care așteaptă paciente ca să cuprindă uscatul, mă înduioșez mai mult. Amintirile vin, cu glasul lor depărtat, cu farmecul lor straniu, cu duioșia lor, contra cărora nu poți să te aperi ; cu cenușa tristă ce-o poartă pe umeri și pe față, cu surîsul trist ce-l au morții pe marginile gurii, ca să mă cheme, dar le înlătur...</p>
                  <p>N-au drept oare atîția cari s-au născut ca și mine pe același pămînt, învîrtind sfera aceasta pe care se zugrăvesc atîtea uscaturi despărțite de linii albastre ale apelor, să-și recheme și ei amintirile, să se lase legănați de farmecul lor, să-și caute în fața rîurilor icoana pe care o aveau cînd erau copii, să plîngă și să se înduioșeze de priveliștele pe cari le-au văzut de cînd s-au născut; și, îmboldiți de acestea, să-și rostească durerile și bucuriile, în graiul pe care l-au învățat și pe care îl găsesc mai sonor și mai apt de a se exprima, cum o fac și eu ?...</p>
                  <p>Viața curge ca un fluviu imens și noi suntem viața. Imensul fluviu are însă două maluri și mulți dintre cei ce ne-a aruncat întîmplarea pe infima noastră bucată de pămînt, ce-o văd zugrăvită pe globul terestru, stăm despărțiți de adîncul albiei în care aleargă valurile.</p>
                  <p>Același cîntec ne murmură și unora și celorlalți neîntrerupta goană de unde ; aceleași priveliști vedem și unii și ceilalți în limpezimi ; aceiași nori, ce întunecă fața apelor, ne întunecă pe unii și pe ceilalți ; aceleași melodioase cîntece, ce le trezește fluidul element, ne lovește auzul și se repercută în sufletele noastre...</p>
                  <p>Și cu toate acestea, stăm deoparte, nimenea nu întinde o punte, nimenea nu se întreabă că cernutul mărunt de pulbere și de nisip, că rostogolitul pietriș care face albia rîului peste care curge nepăsătoare sonora melodie a apei care merge aiurea și se depărtează necontenit de noi l-a adus de cine știe unde și l-a lăsat aci pentru că n-a putut să-l ducă mai departe.</p>
                  <p>Pietrișul acesta care formează albia, patul acesta mișcător de silexuri și de cremene, izvorul acesta greoi și material, căci e și el un izvor care mișcă, s-a înfrățit cu toate acestea. Rostogolit de valuri și aruncat din pripor în pripor, s-a rotunzit și a luat aceeași formă, s-a asemuit și a devenit uniform, s-a șlefuit și a alunecat, a făcut concesii poate și și-a pierdut întîia față, și-a renegat colțurile și asperitățile, ca să se poată aciuia și face un conglomerat peste care să treacă fluctuantele ape, care se duc aiurea ca și vremea.</p>
                  <p>Așa am venit și eu poate și m-am așezat, imensul fluviu al timpului m-a purtat și m-a adus de aiurea, ca și o piatră fără amintire, am uitat pe unde am fost, nu vreau să mai știu ce valuri au trecut peste mine, nu simt decît înfățișarea firului de nisip și a cimentului întîmplător care m-a făcut un tot.</p>
                  <p>Iubesc dar albia peste care curge vremea, iubesc patul unde m-am aciuiat, iubesc firul de nisip care m-a legat pe vecie cu celelalte tovarășe...</p>
                  <p>Aceste sunt gîndurile ce-mi vin învîrtind sfera terestră. Ghemuitul și micul contur pe care îl scrie țara mea față de imensitatea marilor continente mi-e scump, pentru că aici m-am născut; mi-e scump pentru că am uitat pe unde m-au purtat valurile ; mi-e scump pentru că nicăiri nu m-aș recunoaște, pe unde m-aș putea întoarce; mi-e scump pentru că amintirea altor vremuri a murit în mine...</p>
                  <p>Deasupra mea, cel ce mișcă nesfîrșitele infinituri de globuri, precum mișc eu acum, jucîndu-mă, sfera aceasta de carton, zugrăvită în tot felul de culori, căreia îi dă necurmat asalt nemărginitul apelor albastre, oare nu cată el ironic la mine văzîndu-mă privind cu nespusă duioșie dunga neagră pe care un geograf iscusit a conturat-o împrejurul țării mele ?</p>
                  <p>Ce-mi pasă, eu cînt sfidînd zîmbetul lui și, cînd privesc celelalte continente, surîd și îmi spun că aici unde m-am născut, aci se va dezbrăca făptura mea de lut și aci voi lăsa schela mea de oase, care se va face pulbere și se va întoarce în pămîntul ce m-a ocrotit, în bucata aceasta infimă pe care o dungă de tuș o mărginește de imensitatea sferei terestre ce o învîrt astă-seară între degete, gîndindu-mă numai ce va deveni turburatul meu suflet după moarte.</p>
               </div>
               <div type="div3">
                  <head>O primăvară la Roma </head>
                  <p>Primăvară, ce bine știi tu să-ți întinzi mătăsurile albastre deasupra caselor străvechi, să împodobești ruinele, să faci să strălucească albul statuelor și să redai viață celor ce așteaptă să vie soarele, ca să le încălzească mînile și obrajii din cari rumeneala sîngelui a dispărut!</p>
                  <p>De la patul meu la fereastră, depărtarea mi se părea nesfîrșită ; ochii mei însă puteau să umble și priveau mersul tău biruitor, deslușeau trecerea ta deasupra arborilor, te urmăreau în zborul fulgerător al aripilor ce-și zugrăveau neastîmpărul răscolind seninul.</p>
                  <p>Neputînd să-ți ies înainte și să te întîmpin, intrai tu la mine ca să-mi spui biruințele tale, în fragede și mirositoare mănunchiuri de viorele și de toporași, te așezai la căpătîiul meu, în albe și minuscule potire de lăcrămioare, îți afirmai ființa plecîndu-te grațios pe marginea cupelor de lîngă oglindă, în vesele și rîzătoare tovărășii de romanițe ținute de o mînă virginală, pătrundeai tu în odaia unde tînjeam bolnav, departe de țară și de toți ai mei.</p>
                  <p>Glasuri de clopote aducea vîntul, rîsete clare îmi arunca din stradă, fericirea de a trăi mi-o aducea pe ferești și mi-o răspîndea în casă. De la pat la geam însă, mi se părea o nemărginire, și numai cu ochii și cu auzul mă puteam bucura de luminile și de sunetele ce ajungeau pînă la mine.</p>
                  <p>Cînd am fost în stare, însă, să ajung pînă la marginea ferestrei, lumea mi s-a părut o feerie. Pe un trotuar era lumină și pe celălalt umbra era viorie, și pe amîndouă, femei în rochii albe umblau purtîndu-te tot pe tine, primăvară. Departe, peste marea de coperișuri, cupola Sfîntului Petru se străvedea ca un clopot scufundat în azur, cireșii și vișinii prin grădini înduioșau melancolia vechilor ruini cu spuma lor roz-albă, întunecatul Tibru se veselea și el sub arcurile albelor poduri de piatră, coloanele toate păreau că sprijinesc cerul, și cerul tot, așa senin cum era, părea că-și sprijină cu drag imensa-i boltă peste lumea aceasta de ruini, unde viața merge de-a pururi cu moartea de mînă și unde trecutul te întîmpină la fiece pas.</p>
                  <p>Firesc mi se părea să renasc, precum firesc mi s-ar fi părut să și mor. Ca dunga viorie ce o vedeam mărginind dunga de lumină jos în stradă, umbra și lumina, trecutul și prezentul, moartea și cu viața nu mergeau oare acolo pretutindeni ca doi buni tovarăși, frageda tinerețe roz-albă a unui vișin nu-și juca oare umbra pe scările de marmoră ale unui templu zidit acum ani o mie, frumusețea juvenilă a unei brune fete nu visa oare pe lespedea șlefuită a unei fîntîni ascultînd o gură de apă, care îngîna un cîntec străvechi cu aceleași note ca și pe vremea lui Tiberiu ?...</p>
                  <p>Pulbere nouă de floare cu pulbere veche de secoli, tinere aripi de păsări pe vechi adăposturi de temple, murmure clare de ape ce cîntă aceleași cîntece triste, albă risipă de soare și neagră risipă de noapte nu sunt gemene aicea, nu sunt pretutindeni alături.</p>
                  <p>Alături erau, și firesc mi se părea să reviu la viață, cum firesc mi s-ar fi părut să și mor. Îmbătarea, însă, de viață, ce mi-ai adus-o tu, primăvară, n-am resimțit-o niciodată atît de puternic...</p>
                  <p>Priveliștile acelea, mirosurile toate, luminile multe și multiplele forme atunci le-am înțeles întîi și atunci am priceput ce însemnează să ridici în fața soarelui un templu, să-ți însemni numele pe piedestalul unei statui, să privești dincolo de marginea vieții și să te bucuri de rotundele globuri ce ți le-a pus Dumnezeu subt pleoape, ca să poți vedea ce frumoasă e lumea într-o dimineață de primăvară, subt albastrul cer al divinei Italii.</p>
               </div>
               <div type="div3">
                  <head>Două glasuri </head>
                  <subtitle>Publicată în <hi rend="italic">Minerva</hi>, IV, 1273, 3 iulie 1912, p 5.</subtitle>
                  <p>Subt cerul tragic, o singură dungă de lumină însîngerată a mai rămas luminînd naltele zări. Ca o ultimă ghiulea strălucitoare și aprins de licăriri, soarele a căzut după deal, trîmbe mari de neguri, amestecate cu fum, tîrîndu-se de pretutindeni, s-au ajuns împînzind funebrul peisaj unde s-a dat lupta...</p>
                  <p>Petele mari și capricioase ale sîngelui căzut ici pe o prispă de casă, colo pe o foaie ce visa la o margine de drum s-au întunecat și ele, au mînjit marginea unei ciuturi peste care se pleacă să bea o gură însetată, a pătat o albă aripă de pasăre ce venea să caute și ea o lacrimă de apă vie, și-a pus stigmatul doveditor al sălbăticiei pretutindeni pe unde a trecut biruința sau înfrîngerea și a odrăslit în floare roșie pe mohorîtul cîmp stăpînit de moarte.</p>
                  <p>De un tropot surd de copite îmi mai aduceam aminte, și apoi urechea mea lipită la pămînt, ca atunci cînd eram copil și cercam să prind îndepărtatele zgomote, n-a mai auzit nimic.</p>
                  <p>Tăcerea, ca o mare pînză udă, s-a așternut peste toate vibrațiile. Nici un vînt nu bătea, ca să trezească un zvon, nici o gînganie nu mișca un fir de iarbă, ca să se pornească o undoiere ; nici o pietricică nu se desprindea dintr-un mal, ca să rupă funerara pace.</p>
                  <p>Era o liniște din acelea care nu se lasă decît în urma zăpezilor mari, după ce-a fulguit îndelung, și nu știu pentru ce, ridicat pe un cot, mi s-a părut ciudat că nu văd în jurul meu livida lumină ce o au troienele, ci numai negrele și funebrele covoare ce le întind umbrele în așteptarea nopții.</p>
                  <p>O durere vie mă făcu să duc mîna la frunte și să-mi aduc aminte ce se întîmplase cu mine. În învălmășita goană a retragerii, în care abia mai puteam vedea luminoasele frînturi colorate ale steagului, căzusem lovit pe marginea drumului, unde, călcat de frații și tovarășii mei, ce n-aveau vreme să se înduioșeze, rămăsesem singur și părăsit sub uriașa boltă a cerului.</p>
                  <p>Alături de mine, o roată de tun înnămolit își zugrăvea spițele pe cer ca niște minutare de umbră oprite pe ochiul unui cadran într-un ceas fatal, iar după silueta ei, linia întinsului cîmp, unde mulți alți ca și mine căzuseră, desigur, acolo unde-i ajunsese ceasul rău.</p>
                  <p>Împăcat cu soarta, în liniștea și singurătatea aceea mare ce mă împresura, simțeam că mi-era lesne să mor. Cu fața în sus, pîndind întîiele licăriri ale stelelor, așteptam niclintit clipa din urmă și, nu știu cum, simțeam chiar un fel de voluptate, știind că nimeni nu se va apleca pe agonia mea și că voi muri liniștit, cu ochii mari deschiși spre zarea de lună ce începea să rumenească cerul.</p>
                  <p>Dar, în liniștea aceea nesfîrșită și întunecată, deodată un glas de durere chemă după ajutor. O plîngere lungă urcă, se tîrî în aerul adormit, se apropia de mine, trecu mai departe, negăsind parcă ce căuta și tăcu din nou ca și cum n-ar fi fost decît o părere.</p>
                  <p>Înfiorat, mai întîi am crezut că poate-i ecoul propriului meu glas, al propriei mele chemări după ajutor ce-mi scăpase fără să-mi dau seama ; dar glasul celui ce poate sta să moară ca și mine, înfricoșat de singurimea ce-l împresura, reîncepu iarăși mai sfîșietor, mai îndurerat și mai plin de spaima morții !</p>
                  <p>Împăcarea ce-o simțeam cu o minută mai înainte în fața necunoscutului, în care stam să intru, pieri. Și-acum cînd auzisem un glas omenesc, o durere ce era soră cu a mea, nu mai voiam să mor și aș fi vrut pe cineva la căpătîiul meu, ca să pot înfrunta agonia...</p>
                  <p>Și-atunci, ca un răspuns plîngerii aceleia, ce trezise în mine dragostea de viață, răsuflînd îndelung, am răspuns cu o altă plîngere, cu un alt strigăt de ajutor, la care glasul nevăzutului muribund s-a trezit din nou, simțind și el desigur ca și mine că nu e singur în fața morții și că o durere necunoscută se înfrățește cu a lui.</p>
                  <p>Sus, cerul larg se înflorise cu stele. Ca ochii licăritori ai altor răniți poate, cari căzuse pe întinsele cîmpii azure, nenumăratele puncte luminoase clipeau în infinit privind la mine, și din minutul acela, la intervale, glasurile noastre urcară regulat îmbărbătîndu-se unul pe altul.</p>
                  <p>Știam că nimeni nu putea să ne dea ajutor, că împrejurul nostru tăcerea și singurătatea erau nesfîrșite, că nici un fanar nu avea să-și arate ochiul de foc, că nici un brancard nu avea să se legene și că trebuia oricum să murim acolo, dar dragostea de viață ce doarme în fiecare e nesfîrșită și geamătul acela, pe care îl aruncam unul altuia, era o îmbărbătare, era ca un fel de imbold, care spune : „Stăruie înainte", care întreabă : „Mai trăiești tu ?” și care răspunde : „Eu tot mai trăiesc".</p>
                  <p>Și cît a ținut plîngerea aceea a necunoscutului, viața mi s-a părut cu putință, stăruința firească, nădejdea, ceva sublim.</p>
                  <p>Una după alta însă, stelele au murit, luminoșii ochi de sus și-au închis pe rînd pleoapele și plînsul abia a mai ajuns pînă la mine, pînă ce la urmă a tăcut.</p>
                  <p>Degeaba mai întrebau gemetele mele : „Mai trăiești tu ? Ori ai murit — răspunde !” Degeaba repetau : „Răspunde !"... Căci glasul, de la un timp, n-a mai răspuns, și eu iarăși m-am simțit singur și am consimțit să mor închizînd ochii...</p>
                  <p>Un alai nesfîrșit de oameni, mînat de vălmășag după un steag ce-și flutura culorile într-un nour de fum, a trecut parcă peste mine, un zgomot surd de glasuri pline de spaimă s-a înălțat, un uruit lung de roate și de pași grăbiți au trecut ca o furtună și s-au depărtat apoi, și iarăși n-am mai știut nimic, pînă m-am trezit în patul alb al unui spital...</p>
                  <p>Al cui era geamătul acela ce venise pînă la mine în noapte, al cui era strigătul acela de ajutor ce se înfrățise cu al meu, făcîndu-mă să stăruiesc la viață ; cine era fratele acela ce-și amestecase agonia mea cu a lui și de ce a tăcut și n-a mai răspuns — nu am putut să știu niciodată.</p>
               </div>
               <div type="div3">
                  <head>Cucuveaua</head>
                  <subtitle>Publicată sub titlul „Un vis simbolic", în <hi rend="italic">Tribuna</hi>, XV, 159, 22 iul. [4 aug.] 1911, p. 2.</subtitle>
                  <p>O tăcere nețărmurită, ca și cum tot cuprinsul ar fi fost vătuit de zăpadă, împrejmuia căsuța din fundul curții în care stam într-o noapte de toamnă.</p>
                  <p>Pe cerul nemăsurat de nalt, luna, ca obosită de a fi urmat mereu aceeași cale, se avânta ca un balon pierdut, voind să urce parcă dincolo de raza ochilor noștri pămînteni și să nu-și mai poarte melancolia rotundului de gheață deasupra acelorași priveliști. Ca un praf de marmură, bruma argintie coperea streșinile, grajdurile de lîngă poartă, sclipea pe vîrfurile spinilor de pe garduri și se risipea pretutindeni, jucîndu-și fosforescențele în lumină.</p>
                  <p>Singur cum eram, după ce citisem pînă în tîrziu, subt lampă, și ascultasem ce spun tăcerile căzute peste singurătăți, după ce mă încredințasem că străjerul, ce-mi păzea în fiecare noapte curtea, își luase locul obișnuit pe scara balconului de piatră, am lăsat să-mi cadă cartea din mînă și am chemat somnul.</p>
                  <p>Dar sunt nopți făcute așa, se vede, cînd somnul, cu cît îl chemi, cu atîta fuge mai departe de ochii tăi. Nopți stranii, cînd bătaia inimii tale însăși te înfioară, de parcă ți-ar fi străină, când lucrurile misterioase ce dorm în fiecare din sufletele noastre prind contur și toate amintirile încep să-ți vorbească, făcîndu-te să înțelegi și mai bine ce singur și părăsit de toți ești în lumea asta largă.</p>
                  <p>Din balcon, răsuflarea tihnită și ritmată a străjerului urca neîntreruptă, și-acum, stînd așa cu fața în sus între perne, mi-l rechemam înaintea ochilor cum îl văzusem înainte de a mă culca. Cu pușca lîngă dînsul, pe a cărei oțele albul lunii scria o dungă înghețată, cel ce mă păzea, cu fața întoarsă către mortul astru ce călătorea ca un balon pierdut în înălțimi, adormise demult, cu un braț adus subt cap, iar cu celălalt întins spre arma așezată lîngă el.</p>
                  <p>Să fi fost o părere numai, un joc capricios de umbre și de lumini, o închipuire pricinuită de spaima ce ți-o dă marile tăceri — dar fața celui ce dormea în minutul acela, cînd mă aplecasem peste el, nu mai avea figura străjerului pe care o cunoșteam, ci o înfățișare cu totul aparte, a altei ființi, pe care parcă n-o văzusem niciodată încă.</p>
                  <p>Subt luciul alb al lunii, figura celui ce dormea era aceea a unui om ce pare cuprins de-o spaimă nevăzută, o mască lividă chinuită de-o primejdie ce se apropie și pe care n-o poate înlătura, o față crudă și bestială care își ascundea gîndurile subt pleoapele închise de somn. Eram doi străini împrejmuiți de larg pustiu, doi inși îndepărtați prin naștere, făcuți din alte întîmplări, doi oameni din cari unul încredințase viața și averea celuilalt.</p>
                  <p>Asupra somnului, cînd mintea călătorește în lumea viziunilor și mînele moi rămîn neputincioase de-a lungul așternutului, trebuia să vegheze celălalt, cel ce dormea cu pușca lîngă dînsul; și eu nu mă întrebasem niciodată pînă în noaptea aceasta de toamnă, cum putusem să-mi încredințez zilele unui om a cărui viață și trecut nici nu încercasem măcar să le cunosc.</p>
                  <p>Cuprins de gîndurile acestea, m-am sculat ușor din pat și, apropiindu-mă de geam, am dat perdeaua încetișor într-o parte, ca să privesc în balcon.</p>
                  <p>Nemișcat, cu fața întoarsă spre lună, așa cum îl lăsasem, străjerul dormea, făcut parcă una cu scara de piatră. Aceeași lumină rece scînteia pe oțelurile pustii așezate lîngă el și aceeași față chinuită își urma gîndurile rele prin somn. Pe masca aceea bătută de lună, peste care șuvițele de păr negru șerpuiau, părea că o voință lăuntrică luptă contra cuiva, că un imbold obscur încearcă să învingă, că un gînd sălbatic își face loc și o întețește să se trezească, spre a aduce la îndeplinire un plan pus la cale înaintea somnului, dar că o putere biruitoare o ținea locului și n-o lăsa să se deștepte.</p>
                  <p>Dincolo de marginea gardului și de porțile închise, începea pustiul negrelor țarini, îndărătul albei căsuțe ce privea cu geamurile ei sfioase, noaptea unei păduri seculare, iar deasupra, uriașa bolta a cerului.</p>
                  <p>Cea mai sfîșietoare chemare după ajutor putea să se ridice, fără să ajungă nicăieri, cea mai îndurerată rugăciune să se înalțe zadarnic și singur somnul acestui om, ce-și destăinuia fără să vrea gîndurile, ținea legata încă moartea.</p>
                  <p>Și-atunci, ca un răspuns dat gîndurilor mele, un țipăt înfiorător de cucuvae, pe care n-o auzisem niciodată pînă în noaptea aceea, răsună deasupra casei și se strecură prin horn, ca un rîset strident, pînă la mine.</p>
                  <p>Filele romanului început, ce albeau pe măsuță, fluturară, flacăra candelii de lîngă iconostasul de argint flutură și ea și cîteva umbre livide își mutară locul.</p>
                  <p>Și în aceeași clipă, brațul inert al celui ce dormea, la chemarea aceasta prevestitoare de moarte, se mișcă deodată, pipăind cu mîna păroasă locul unde era pușca, dar, ca și cum ar fi fost țintuit de ceva, se întinse din nou și rămase neclintit.</p>
                  <p>Străbătut de un fior, am lăsat atunci să cadă perdeaua încet, cu gîndul să mă culc și să-mi alung închipuirile, dar, în minutul acela, într-o bătaie de aripi, sinistrul glas de pe casă reîncepu iar, strecurîndu-se de-a lungul hornului și mai clar pînă la mine.</p>
                  <p>Cineva trebuia să moară, de bună seamă, în noaptea asta, un lucru ce nu se putea înlătura trebuia să se întîmple după credințele în cari eram crescut, și deci unul din cele două ființe adăpostite subt același acoperămînt trebuia să treacă printr-o primejdie de moarte.</p>
                  <p>Și, împins de un gînd, atunci chemat ca de o putere misterioasă, ascultînd ca de o poruncă, am uitat că moartea mă pîndea poate după ușă, am împins-o și am ieșit în balcon, în noaptea albă de lună, m-am strecurat ușor lîngă cel ce dormea cu mîna crispată lîngă pușcă, am luat-o de lîngă el și, pășind peste somnul lui, și peste moarte, poate, am alergat în curte.</p>
                  <p>Deasupra ogeagului alb, pasărea, ca și cum n-ar fi auzit nici un zgomot, se zugrăvea pe cer și își urma cîntecul, vrînd parcă să mă cheme prin horn, neștiind că moartea pe care o anunța era moartea ei însăși și că lugubrele prevestiri ce umpleau aerul în dauna ei aveau să se împlinească.</p>
                  <p>Rece am simțit o clipă patul puștii lipit de obrazul meu, vie s-a aprins scînteia oțelului pe capătul țevilor, fulgerător a prins ochiul meu neadormit silueta lugubrei păsări zugrăvite pe cer și apoi curtea s-a umplut de zgomot și de fum.</p>
                  <p>De-a rostogolul, în tăcerea întreruptă ce stăpînea singurătățile, ca o umbră pasărea lunecă de-a lungul coperișului prăfuit de brumă și dispăru de cealaltă parte a casei.</p>
                  <p>Și pînă a fost să văd, din nourul de fum ce mă înconjura, cel pe care îl lăsasem adormit pe scara de piatră a balconului, fioroasa figură chinuită de un gînd rău în timpul somnului, cu fața lui bună și liniștită, pe care i-o cunoscusem totdeauna, și în care ochii ardeau cu licăriri stranii, apăru și întinzîndu-mi pasărea sură și plină de sînge, îmi zise: „Ți-ai ucis moartea, cucoane".</p>
               </div>
            </div>
         </div>
         <div type="div1">
            <head>Din periodice</head>
            <div type="div2">
               <div type="div3">
                  <head>În expoziția lui Verona </head>
                  <subtitle>Publicată în Sămănătorul VI. 47. 18 nov. 1907, p. 961—963.</subtitle>
                  <p>Nu țin să precizez o formulă de artă.</p>
                  <p>Sînt destui critici savanți cari, din două linii și trei culori, vor zidi un sistem, vor înjgheba o problemă, opunînd asemănări sau stabilind comparații. Da, sînt destui cari se vor tăvăli prin cobalt sau indigo, etalîndu-se pe paleta bietului pictor, ca, în sfîrșit, să-și afirme personalitatea lor multiplă de oameni cari au colindat toate muzeele și pinacotecile din lume și, prin urmare, pot decreta.</p>
                  <p>Ceea ce vreau să însemn aci sînt numai impresiile primite direct, bucuria sufletească ce mi-a dat-o o oră trăită în expoziția deschisă de curînd la Ateneu. Las la o parte pentru astăzi delicatele acuarele ale d-lui Grant, care expune alături, și trec în sala unde domnește Verona.</p>
                  <p>Pe vremea asta tristă și ploioasă, în care negurile stăpînesc și toate s-arată sub formă de pată și umbră, este o adevărată mulțumire să te izolezi în lumea asta minunată de culori.</p>
                  <p>Aci Moldova noastră toată se dezvăluiește ochiului, și amintirile obscure păstrate de demult se redeșteaptă și trăiesc aievea. Personalitatea energică a artistului mă farmecă și mă obsedează. Îmi amintesc cele spuse în treacăt de dînsul și, iată, pășesc cu el la drum...</p>
                  <p>Fără de voie mă strecor pe urma lui. Îl văd, înalt cum e, cu pușca de-a umăr, cu ustensilele de pictură subt braț, aud trosnind gătejele uscate subt pasul lui puternic, acum se-ncovoaie un ram, dat de mîna lui în lături, acum coboară un hîrtop ca să apuce pe o potecă știută numai de dînsul ; simt din ce în ce răcoarea pădurei, singurătatea devine fioroasă, luminișurile se-ntunecă, amintirile vechilor hoți ce bîntuiau acest legendar codru te urmăresc la fiecare pas și te-nfioară, dar el și-așază tihnit scaunul lui de pictor, cu pușca alături, scrutează adîncurile și ochiul lui deprins cu tainele naturii devine visător.</p>
                  <p>Sîntem în codrul Herței...</p>
                  <p>Așa pictează el, direct, în comunitate sfîntă cu natura.</p>
                  <p>De aici luminișurile lui atît de surprinzătoare, cu florile de nalbă cari îi sînt dragi și care revin ici-colo, luminînd întunecimile cu lampioanele lor multicolore.</p>
                  <p>Toată viața cîmpenească, nu aceea poetică, ci viața de trudă istovitoare, sub arșița neîndurată a soarelui de vară, învie într-un pătrat de pînză. Iată cosași cu mișcarea lor largă, purtînd coasa ca o aripă ce retează pămîntul, în bătaia soarelui, albi, albaștri aproape de atîta lumină, cu un umăr surpat, iar cu celălalt sus, încordat de violența mișcării, cum muncesc din greu ! Idila fasonată în ițari dispare, găteala de paradă și de sărbătoare face loc portului sărac și încercat de vreme. Adevăratul aspect al țăranului nostru chinuit se realizează pe pînză așa cum e el, cum ți-l arată ochiul: eternul rob al pămîntului.</p>
                  <p>Iată aria, imensă ca un munte de aur topit. Lumina galbenă-aurie tremură în atmosferă, culori violente scot în iveală siluete mișcătoare de femei prin colbul ce se ridică de pretutindeni: sînt iarăși robii care urcă, grămădind aurul în clăi uriașe.</p>
                  <p>Un peisaj neînsemnat mă oprește. Zările sînt umede, viorii, și aburi ușori se-nalță, dezvelind orizontul dispus în coline. Parcă un miros reavăn de pămînt te obsedează, și nu e nimic cu toate acestea care să-ți oprească ochiul. Sînt contururi vagi, e o expresie a naturii...</p>
                  <p>Acum vin ape, apele mari revărsate din matcă, e Dunărea vrăjmașă celor umili : o biată colibă își scoate streașina ca o corabie naufragiată — e o tragedie neștiută, într-un pustiu.</p>
                  <p>Și mai departe, într-un colț fericit, iată o simandicoasă familie ce ține sfat, punîndu-și pretențiile în evidență,personaje grave, cravatate cu vinețiu, umflîndu-se de mîndrie, cum le stă mai bine unor curcani ce sînt. De neutrii claponi nu mai vorbim... Și-n această varietate de aspecte ale naturii, portretele în ramele lor spun de existența cutărei personalități. Portretul unui bancher modern privește sever din cadrul aurit la această fantasmagorie a omului, în felul său, mai bogat decît toți bancherii : avînd poate mari calități de artă, mie, unuia, acest portret nu-mi spune nimic... Prefer pe boierul din zilele lui Ștefan cel Mare : e măreție în el, e tradiția care vorbește. Da, pe boierul acesta evadat dintr-o compoziție mai mare aș vrea să-l văd la locul lui, în tabloul istoric la care pictorul lucrează încă...</p>
                  <p>În platoșa lui, Mihai privește hotărît și impune.</p>
                  <p>Acestea sînt, din fugă, impresiile mele.</p>
                  <p>Și-acum, din nou, în strada tristă și întunecată de neguri, mă strecor încet, evocînd înc-o dată viziunea delicată a florilor de nalbă, ce se aprind ca niște lampioane minunate, și mă duc cu regret să mă pierd iarăși în banalitatea incoloră și insipidă a vieții de toate zilele.</p>
               </div>
               <div type="div3">
                  <head>Statuia lui Cuza-Vodă </head>
                  <subtitle>Publicată în <hi rend="italic">1907</hi>, I, 39, 18 oct. 1910, p. 791—792.</subtitle>
                  <p>În munții Apeninilor , în masivele de piatră pe care cataclismele străvechi ori nervozitățile epidermice ale coajei noastre terestre zbuciumate de vulcani le-a ridicat și îngrămădit sub bolta cerului veșnic senin al Italiei, dormea de veacuri și un bloc de marmură albă. Dormea acolo piatra aceea îngrămădită între stînci și în somnul ei milenar nici nu visa că odată va fi obiectul atîtor discordii și dispute. Nu știa biata piatră, și cum ar fi putut să bănuiască, că în sînul ei marmorean doarme o formă predestinată, o formă a cărei contururi precise trebuia să poarte pe occiput o coroană. Nu știa că odată se va rostogoli din munte într-un nour de praf, tîrînd după ea o avalanșă de pietriș și nisip, și că va descătușa un rîu negru de cerneală care va curge nepotolit și tulbur. Dar dălți și ciocane au bătut în ea cu vrednicie ; așchii mari și luminoase au sărit din trupul ei, și cel ce sta de veacuri condamnat în alba-i închisoare a reintrat în lume grație abilităței de prestidigitator a unui Romanelli oarecare.</p>
                  <p>Și în timpul acesta, în cetatea tăcută a lașului, patrioți și demagogi cercetau solul ca să găsească un loc potrivit oaspetelui de marmoră ce trebuia să sosească, ca și cum uitase cu toții în frenezia lor națională că omul sfințește locul, iar nu locul pe om.</p>
                  <p>Or tovarășii de marmoră și de bronz, cei călări și cei pedeștri, cei de pe scaune ori așezați prin firide, surîdeau binevoitor, știind din experiență cîte li se întîmplase și lor, șî cîte certuri și discordii nu avusese loc pînă să-și poată găsi o locuință definitivă și să devie în sfîrșit inamovibili. Șiret, sub musteața lui tunsă, cel mai încercat dintre colegii de piatră, adecă bătrînul cărturar Asachi, părea că spune : Parcă eu n-am transmigrat și nu m-am mutat de atîtea ori ca un chiriaș nenorocit, parcă mie un fost primar nu mi-a spus ca un alt Hristos : ia-ți jilțul tău și umblă ; parcă în vremea cît am stat în fața primăriei vechi n-am riscat să-mi pierd culoarea imaculată, pentru că redingota mea de zăpadă nu cadra cu giubeaua de bronz a colegului Costin ori fratele Miron spre mai mare economie, fiindcă vopseaua costa prea scump, n-a riscat și el să fie văruit cu bidineaua pentru a fi la fel cu mine ? Apoi, după ce am stat o bucată de timp în fața primăriei vechi, cînd a fost să se prefacă în bronz și veselul Alecsandri, nu m-au coborît din nou și m-au mutat pe piața Trei Ierarhilor, unde stăteam așa de bine ? N-am fost eu politicos și n-am rămas de piatră, cedîndu-mi locul?</p>
                  <p>Și-am făcut și eu ceva, dragă Doamne, în țara asta !</p>
                  <p>Dar cetățenii vechei urbe monotone nu puteau să audă aceste reflecții și voiau pentru noul oaspe cu orice preț locul de onoare. Și ca mîni, cel ce a prins trup din nou de pe înaltul soclului va privi și nu-și va recunoaște urba lui, va vedea figurile străine ce mișună tot mai mult pe străzile vechi, le va vedea tot așa de bine din piața Unirei sau din altă piață, și cu brațele încrucișate va fi osîndit să asculte fără ca gura lui mută să poată răspunde elanului oratoric ce va urca spre el. Tumultul gloatelor și vociferările oratorice vor amuți și ele, și tîrziu, tîrziu, cînd voievodul nu va mai recunoaște poate între cei ce-l înconjoară pe nimeni dintr-ai lui, își va aduce aminte cu părere de rău de somnul milenar ce l-a dormit în stînca de peatră din munții Apeninilor și, rîzînd de cîte zgomote și dispute s-au iscat pentru locul ce avea să i se dea, se va scoborî singur de pe soclu și împreună cu toți colegii lui de bronz și de marmoră va emigra aiure, lăsînd postamentul lui și al celorlalți vacante pentru celebritățile noi ce se vor ridica spre bucuria noroadelor.</p>
               </div>
               <div type="div3">
                  <head>Represiune pentru represiune </head>
                  <subtitle>Publicată în <hi rend="italic">Ramuri</hi>, VI, 5 [22], 7 noiem. 1910. p. 65—67.</subtitle>
                  <p>Sunt cîțiva ani acuma de cînd colaborez la „Viața românească", unde am fost ospitalizat cu drag și am scris necenzurat de nimeni, decît o singură dată, cînd A. Mirea s-a apucat să parafrazeze un mesaj regal, în care se vorbea, ca totdeauna, de marile reforme ce aveau să se întindă peste țară ca o binecuvîntare. Aceasta este dar proba cea mai evidentă că doctrina poporanistă a d-lui Stere și a tovarășilor dumnealui nu era impusă nici unui competiționar la coloanele sus-zisei reviste.</p>
                  <p>Apoi, a face artă după un anumit calapod și pentru un anumit scop ar fi monstruos, și diverșii scriitori care scriu astăzi, dacă ar fi făcut așa, ar fi fost, desigur, cu neputință să fie grupați. De altfel, un grup omogen și statornic, în afară de cei ce țin rubrici speciale, adică omogenitate anonimă, nu a fost niciodată. Scriitorii s-au perindat la întîmplare, au apărut și au dispărut la intervale, aducînd fiecare tributul fanteziei și muncii lui, după cum au binevoit.</p>
                  <p>Fel de fel de nume s-au perindat, de diferite păreri ori școli, de diferite vîrste și cu diferite aptitudini diametralmente opuse, și toți, în sfîrșit, au fost bine primiți și cinstiți, ceea ce, firește, face onoare gazdei.</p>
                  <p>Un singur scriitor, care a scris la toate revistele și la toate ziarele, a stat deoparte, și acela e d-l Gîrleanu, pentru care recenzenții acestei reviste n-au găsit niciodată măcar un cuvînt binevoitor. Ce mister poate să se ascundă sub acestea ? De ce n-are talent Gîrleanu, și pentru ce are agronomul Sandu-Aldea, această fină lamă de ferăstrău a literilor noastre. Pentru ce cuvinte de laudă și deschiderea largă a coloanelor aceluia ce n-a avut niciodată destulă pietate și bun-simț să-și aleagă un pseudonim cînd poartă numele lui Neculai Beldiceanu, și numai cuvinte de ponos pentru d-l Gîrleanu. Să fie mai interesanți monștrii lui Aldea, decît micele personagii din <hi rend="italic">Lumea celor ce nu cuvîntă</hi>, să fie mai simpatică lumea de mahala a celui ce înjosește o memorie scumpă decît minunatele juvaere ale lui Gîrleanu ?</p>
                  <p>Ori poate toate acestea își aveau explicația într-o antipatie personală, care, la drept vorbind, e omenească, căci care din noi nu are anumite simpatii ori antipatii pentru unii oameni sau unele lucruri ? Idiosincrasiile nu se discută.</p>
                  <p>Acestea mi le spuneam eu, gîndindu-mă la cazul d-lui Gîrleanu, acest fecund și variat scriitor, al cărui stil și ingeniozitate m-au fermecat totdeauna. Cînd iată că ultimul număr al „Vieții românești” îmi dă un fel de explicație, prin pana d-lui Ibrăileanu, care face o crimă de lès-umanitate autorului cu pricina, pentru că ar fi cerut să supuie unui tratament inventat de domnia-sa pe mult oropsitul și încercatul de soartă muncitor al plebei noastre.</p>
                  <p>Într-un articol plin de vehemență și de ironie, dl. Ibrăileanu, parcurgînd în sus și în jos Europa, numai pentru a arăta ce strigăte s-au ridicat pretutindeni contra măsurilor de represiune corporală, înfierează și denunță opiniei publice odiosul gest al blajinului scriitor. Gestul de lès-umanitate abia schițat către urechile plebei l-a făcut să se revolte și să găsească accente de un patetism care m-a uimit. Evocarea cnutului cu sfichiuri plumbuite mi-a înfiorat de neplăcere epiderma, și fără să vreau, toate instrumentele de tortură pe care le-a inventat sălbătăcia omenească mi-au revenit în minte și am găsit legitim strigătul de alarmă al domnului Ibrăileanu.</p>
                  <p>Apoi, după ce toate aceste neplăcute senzații s-au potolit în mine, am luat colecția „Vieței românești", această primitoare gazdă a noastră a tuturora, pe care o păstrez cu sfințenie, și, răsfoind-o, am căutat să văd ce s-a scris în vremile acelea triste, cînd o pată roșie de sînge s-a întins peste ogoarele țărei noastre. Și cerul parcă deodată s-a luminat de flăcări împurpurînd zările. Toate sângeroasele întîmplări de atunci, pe care le-am auzit povestite și care au găsit un așa de palid ecou în literatura noastră, mi-au revenit în minte. Pornirea aceea la omor a brutelor sanguinare, lipsite de orice control, care au făcut hecatombe pretutindeni pe unde au trecut prin sate, tot poporul acela de cruci și troițe ce-și întind deznădăjduit brațele la toate marginile drumurilor de țară, toate urmele de obuze care au rămas ca niște peceți neșterse unde au ajuns, toate tiparele mînilor pline de sînge lăsate pe varul caselor, ca o amintire neștearsă, m-au umplut de fiori și de groază... Și am răsfoit „Viața românească” înainte, m-am plecat pe paginile pline de doctrine înțelepte, de umanitar poporanism, și în afară decît rătăcirea literară de la Stoborăni n-am găsit nimic. Nici un strigăt de revoltă, nici un cuvînt de indignare pentru așa vastă pată de sînge.</p>
                  <p>Ce făcea d-l Ibrăileanu atuncea ? Era absent oare din țară, era bolnav, nu citea <hi rend="italic">Universul</hi> ? Pentru ce atîta mutism, pentru ce făcea parte din lumea celor ce nu cuvîntă ? Se poate face o comparație oare între nevinovatul gest preconizat de Gîrleanu și gestul covîrșitor și larg al coasei pe care o poartă totdeauna moartea cu sine ?</p>
                  <p>Și n-am mai răsfoit „Viața românească".</p>
                  <p>Iată dar ce rău face primitoarea și simpatica revistă, care m-a ospitalizat totdeauna, cînd judecă numai după antipatii personale și ia zăbala în dinți pentru un simplu gest nevinovat.</p>
               </div>
               <div type="div3">
                  <head>Pe un volum al lui E. Gîrleanu </head>
                  <subtitle>Publicată în <hi rend="italic">Ramuri</hi>, VI, 13—14, 16 ian. 1911, p. 201—203.</subtitle>
                  <p>Brun, ca ieșit dintr-o sticlă de cerneală, adevăratul tip de oriental; ochi languroși și veșnic îndoliați de odaliscă. Cînd nu cuvîntă, știe să privească și să asculte. Înmagazinează bun și rău, minciună și adevăr, cu lăcomia struțului care nu alege cînd îi e foame. Buna lui credință e nesfîrșită și, printr-o bizarerie curioasă, cu care l-a dotat natura, după cîtva timp de la inhibiție, el își însușește toate întîmplările, transformîndu-le și dîndu-le proporții uriașe. Invenția la el e o trebuință organică, e o reacțiune contra uniformității, un antidot fără de care viața n-ar mai avea nici un haz, e, ca să zic așa, pîinea lui cotidiană. Și-apoi, ce-are a face dacă un lucru e adevărat sau nu, cînd el poate să deștepte curiozitatea cetitorului măcar o minută, sau poate avea aparența unui adevăr.</p>
                  <p>Dacă baronul de Münchhausen, de cinegetică memorie, care și-a petrecut cea mai mare parte din existență în lumea lighioanelor, n-ar fi existat, Gîrleanu ar fi fost inconsolabil și l-ar fi inventat, desigur. Mai tare ca el în acest gen nu poate fi nimeni, și oricîți s-au încercat în turnoi-urile noastre de fanteziști, recordul dat pînă acum el îl deține.</p>
                  <p>Noul lui volum, ca o modernă arcă a lui Noe, închide în el cîteva exemplare din toate speciile de dihănii pure și impure. E o menagerie întreagă de vietăți care mișună, se bucură ori se întristează, își povestește ori își mimează micile lor întîmplări și necunoscutele drame. Fieștecare, supuse ca în fața unui dompteur, aleargă la chemarea lui, își face turul „de force", salută și pleacă. Eu, cetindu-i volumul, mi-am amintit, fără de voie, de multele ceasuri pe cari le-am petrecut în Jardin des Plantes sau în grădina Aclimatației la Paris ; și am salutat cu bucurie multe cunoștinți, am recunoscut multe subtile și juste observații făcute în treacăt, am retrăit atîtea și atîtea gesturi și am rămas uimit de sobrietatea, ușurința și plasticitatea cu cari sînt redate.</p>
                  <p>Ingenios peste măsură, econom la vorbe, el concentrează ca și cum ar fi la ultima lui filă de hîrtie, la cel din urmă pic de cerneală ce l-ar avea. Se joacă, zugrăvind miniaturi delicioase cari te încîntă și te fac să visezi, priveliști înarmate în cadre mici, avînd arar deasupra abea o dungă de cer, un început de infinit.</p>
                  <p>Să poți să simți, să te transpui, ori, mai bine zis, să ai darul să îmbraci pielea oricărui dobitoc, afară numai dacă poți crede în metempsichoză și sufletul tău își mai aduce aminte inconștient de multele avataruri prin cari ai transmigrat, e, fără îndoială, peste măsură de greu. Un om, și încă un semen al tău cu care trăiești și te-ai deprins să-l cunoști zilnic și nu ști de multe ori ce taine ascunse îl împinge să facă anumite lucruri, să ia cutări hotărîri, să apuce anumite căi.</p>
                  <p>Dar omul și durerile lui se vede că s-au banalizat, sufletul lui a fost disecat pînă la amănunțimi, și o nevoie nouă de a căuta o lume mai interesantă a făcut pe unii să se coboare in regnul dobitoacelor.</p>
                  <p>În Franța, după manieratul și elegantul Buffon, după veșnicul tînăr La Fontaine și mai noul Jules Renard, mort de curînd, această variată lume a tentat pana unui alt tînăr scriitor, Louis Pergaud, al cărui volum a și fost premiat de Academia Goncourt. S-a făcut zgomot mare despre volumul acesta numit <hi rend="italic">De Goupil à Margot</hi>, pagini entuziaste s-au scris, articole trîmbițătoare în toate cotidianele. În el, ca și în volumul lui Gîrleanu, veți găsi micele drame ori măruntele bucurii, din care e alcătuită viața celor cari nu cuvîntă.</p>
                  <p>Mărturisesc însă cu un fel de mîndrie națională, și spre bucuria dobitoacelor noastre, că oricît ar fi de premiat volumul lui Pergaud nu poate fi asemănat nici pe departe cu acela al lui Gîrleanu. Unul pune cinci zeci de pagini ca să descrie mișcătoarea dramă a unei vulpi și celălalt e în stare să concentreze un elefant în trei cuvinte. Cel dintîi nu ne face grație de nici un detaliu spre a da mai multă putere unui deznodămînt, cel de al doilea alege numai cîteva amănunte și procedează prin imagini. Pergaud mărește proporțiile, celălalt le reduce și le micșorează : gîză ori girafă, la dînsul e totuna, și precum înduioșatul Heine făcea mici cîntece din marile lui dureri, tot astfel procedează și autorul nostru cu victimile lui.</p>
                  <p>Apoi, orice ar face dînsul și oricîte fantazii ar arunca el în spinarea dobitoacelor, îi e indiferent să știe că dobitoacele nu vor putea protesta, deoarece le-a luat de la început cuvîntul.</p>
                  <p>E multă milă, multă dragoste și înduioșare pentru tot acest norod înaripat sau îmblănit, multe ciripiri și scînteieri, cari te fac parcă mai bun și te predispun la visare.</p>
                  <p>Păcatul cel mare e că animalele noastre nu citesc, căci astfel gloria i-ar fi asigurată, și Gîrleanu ar deveni cel mai pismuit și mai popular dintre scriitori.</p>
                  <trailer>11 ianuarie 1911</trailer>
               </div>
               <div type="div3">
                  <head>La fîntîna Medicișilor </head>
                  <subtitle>Publicată în <hi rend="italic">Tribuna</hi> [Arad], XV, 81, 10 [23] aprilie 1911. p. 23—24.</subtitle>
                  <p>Un fragment</p>
                  <p>Trecutul e o împărăție moartă. Locurile unde ai trăit mulți ani și ai putut să fii fericit nu căuta să le revezi, dacă ai o dragoste nouă în suflet, căci ele nu te vor recunoaște și-ți vor rămîne străine.</p>
                  <p>Privește din depărtare la toate și închipuiește-ți că ai visat, căci numai visul poate să-ți dea mulțumire.</p>
                  <p>Închipuiește-ți că după linia curbă ce închide orizontul nu mai e nimic, că nourii ce aleargă într-acolo sînt niște simple fantasme, că în sufletul tău deșirul de imagini, unele umbrite ori altele trandafirii, sînt tot ca și goana aceasta de nouri.</p>
                  <p>Vîntul, acest fantastic și capricios artist, îi adună de pe fața cerului, clădește palate, zugrăvește continente imaginare, lăsînd pe alocuri spațiuri goale și senine, ca niște închipuiri de oceane, îi resfiră apoi și-i preface în turme nesfîrșite, care pasc pe nesfîrșita cîmpie a cerului, îi alungă cînd vrea într-o <hi rend="italic">Fantazia</hi> nebună de cavaleri ce-aleargă pe cai năpraznici cu mantalele albe fluturînd pe umeri ; și apoi, cînd săturat de atîtea jocuri bizare, mătură nemărginirea, lăsîndu-ne ochii triști și nemîngăiați, după atîtea frumoase vedenii.</p>
                  <p>Dacă ai fantazie și ești și tu artist, nu te așeza nicăirea și nu prinde rădăcină, nu căuta să revezi locurile unde ai trăit, ci lasă-ți gîndul să umble slobod ca vîntul, clădește-ți cu el palate, cu el umple-ți golul nemărginit din suflet, creează imagini și desfată-te cu ele, alcătuiește-ți închipuiri, și nu iubi nimic statornic, căci statornic nimic nu e pe lume.</p>
                  <p>Cu gîndul umple vasta grădină goală, unde aștepți lîngă fîntîna Medicișilor să vie o dulce formă iubită.</p>
                  <p>Curgerea domoală a apelor, pe care o auzi murmurînd pe lespezile de piatră, închipuiește-ți că-i însăși curgerea vremilor...</p>
                  <p>Privește durerea lui Poliphem ce stă îngenunchiat pe stînca lui spre care urcă verdele iederei și mîngăie-te, stăpînește-ți gîndurile rele, măsoară-ți trupul tău șubred, pe lîngă uriașa lui musculatură și spune-ți că, dacă, el, Zeu în lumea lui antică, n-a fost în stare să-și înfrîngă durerile așteptării și ale geloziei, tu, un simplu om, îți vei pierde mințile, desigur !</p>
                  <p>Lasă apele să curgă în voie ca vremile, păstrează-ți sufletul și crede-l că-i tare, convinge-te că trebuie să fii un spirit al eternității și că partea asta individuală, care ne-a fost împrumutată fiecărui, trebuie să existe de cînd lumea, că a trebuit să mai sufere și să se mai zbuciume și că ești dator să ții seamă de el, să nu-l lași înfrînt cu desăvârșire pentru viitor, pentru noua formă ce o va fi s-o reia în decursul vremei.</p>
                  <p>Întoarce-ți ochii de la Poliphem, căci el și-a dat ochii ca să nu-și mai vadă durerile.</p>
                  <p>Gîndește-te că ochii tăi sînt oglinzile în care ai să răsfrîngi universul cu toate formele lui, și nu-ți jertfi pentru o singură formă. Întoarce-ți-i înduioșați spre vasta grădină unde acum nu rîde nici o floare, că-i iarnă încă, privește la albul statuielor ce nălucesc printre crengile goale, convinge-te că ele sînt o stăruință spre frumos și că numai spre bucuria ochilor au fost făcute.</p>
                  <p>Nu plînge ora ce-a sunat înfiorînd cuprinsul, căci e oră ca toate celelalte, și neagra geană a minutarului ce merge fără de preget pe alba orbită a străvechiului ornic odată și odată va încremeni și ea...</p>
                  <p>Lasă pe Poliphem să privească tulburat de pe stînca lui de piatră îmbrățișările Galateei cu Acys, ascultă numai curgerea apelor ce cade din lespede în lespede, umple-ți auzul de melodia ei sonoră pentru ritmul cântării de mai tîrziu, și nu mai căuta printre copacii negri...</p>
                  <p>Privește la porumbeii albi, paznicii aceștia înaripați ai frumoasei gradine, cum se lasă unul cîte unul pe picioarele lor roze, și cu fața întoarsă spre înamoratul grup de piatră, se scaldă înclinîndu-și grațios capul în fața amorului.</p>
                  <p>Înclină-te și tu și uită ora care a sunat și lasă-te întîmplărilor.</p>
                  <p>Uită întristătorul basm al lui Poliphem și, adunîndu-ți din nou gândurile, clădește-ți la nesfîrșit fantasmagoriile ca vîntul, capriciosul artist ce se joacă cu lumea lui de nouri.</p>
                  <p>Întoarce-ți ochii de la Poliphem, fii bun și milostiv ca el, uriașul, iartă dacă te doare, răzvrătește-te contra propriei tale ființi și adu-ți aminte că el, care ar fi putut să frângă cu mîinile lui vînjoase o stîncă, și-a jertfit ochii ca să nu mai vadă pe lume altă imagină iubită decît aceea pe care a adorat-o.</p>
                  <p>Treci poarta mare de fier fără a mai privi în urmă, căci în zadar vei urca să mai cunoști fața locurilor unde ai stat atîta vreme, și nici ele nu te vor putea recunoaște.</p>
                  <p>Și cel venit de departe, înduioșat de înfrățirea durerii lui cu a lui Poliphem, ieși din grădină și se pierdu în mulțime.</p>
               </div>
               <div type="div3">
                  <head>„Sunt lacrimae rerum”</head>
                  <subtitle>Publicată în <hi rend="italic">Seara</hi>, II, 536, 11 iul. 1911, p. 1</subtitle>
                  <p>Ce dulce intimitate se desprinde dintr-o gospodărie veche... Sunt unele în care lucrurile fac parcă un singur trup cu odaia. Ele stau nemișcate, și vremea trece peste ele, nimic nu le schimbă, soarele poate pătrunde ici-colo și le mai pălește fața cu sărutarea lui fierbinte, o mărgea poate dintr-o perină se desprinde, o floare pe un covor se decolorează, o fotografie într-o ramă se acopere de o ușoară negură.</p>
                  <p>Încolo, ele stau, dormitează trăiesc cu viața lor latentă, și e de ajuns să miște una din ele ca întreaga armonie să dispară.</p>
                  <p>Apoi, cine trăiește mult într-o casă îi place să păstreze orînduială. Ochii s-au deprins cu liniile, și ființa ta intimă sufere dacă-ți clintește cineva un vas de pe o consolă, un portret de pe o etajeră, ori cel mai mic lucru, care ocupa un loc bine definit pentru tine în spațiul odăiei tale.</p>
                  <p>Mătușa Elencu, însă, era inamica oricărei stabilități. Nemișcarea pentru dînsa era moartea, și lucrurile i se păreau că devin rigide și îngheață dacă stăteau încremenite două zile locului. Apoi praful era cel mai mare dușman al ei. Firul de praf îl urmărea și înaripata molie, care nălucește arar în aer, bătînd fantastic din aripioarele ei făcute din veștede culori.</p>
                  <p>Mărunta pulbere fină și impalpabilă care se ridică și joacă atunci cînd intră în sulul de raze al biruitorului soare pe ferestre pe dînsa o înnebunea...</p>
                  <p>Nimic nu era destul de strălucitor, nimic destul de curat, și odăile parcă nu erau făcute pentru hodină și reculegere, divanurile nu erau inventate pentru a te putea întinde lenevos pe ele și visa, fotoliile din jurul meselor, pentru altceva lăsate decît pentru a sta la sfat, covoarele, pentru alt scop țesute decît pentru a ținea cald și acoperi zgomotul cînd mergi pe ele.</p>
                  <p>Nu, dulapuri, console, oglinzi, covoare și celelalte pentru ea erau făcute ca să dea de lucru unei gospodine. Și de aceea mobilele erau într-o veșnică mișcare și stăteau mai mult pe afară decît în casă.</p>
                  <p>Precum persanul stă de-a pururi cu o roză în mînă, turcul cu o narghilea sau cu un șirag de mătănii, așa se identifica și ea cu un pămătuf pe care nu-l părăsea niciodată. Intra cu pasul ei de nălucă, se pleca pe fața străvezie a oglinzilor, cerca cu degetul ei uscat cea mai mică pată și era de ajuns să i se pară ceva, ca să hotărască : „Azi scoatem din salon !” sau : „Mîini afară cu odaia albastră" !...</p>
                  <p>Și bietele mobile abia aciuiate apăreau în ogradă. Tînjitoare și cu brațele întinse, se rugau parcă vechile fotolii. Sarcastic rîdea pianul cu dinții lui de fildeș, stăruitor se rugau ochii celor din rame, dar toate erau zadarnice. Covoarele întinse pe funii singure știau ce pățeau, căci pe atunci nu era încă inventată mașina asta minunată, a cărei trompă intrată pe fereastră culege ca prin farmec, fără a clinti lucrurile din loc, tot ce se poate aciuia în ele.</p>
                  <p>De dimineață zgomotul începea. Parchetele deveneau lucii ca oglinda, oglinzile — ca fața apelor bătute de lună, și nu era lucru să nu fie întors, bătut, sucit, șlefuit ca și cînd ar fi trecut vreo molimă prin casă sau s-ar fi așezat moartea o clipă la căpătîiul cuiva. Fugeau gîngăniile și fluturii, și pînă și încăpățînatele furnici nu mai călcau pe acolo de atîta neliniște. Păianjen nu cred să-și fi țesut în vreun ungher al lui, nevăzut, mreaja, nici stăruință de rîndunică să-și fi lipit cuibul sub vreo strașină.</p>
                  <p>Uscată și dreaptă, ca sculptată dintr-un lemn străvechi așa era mătușa, și anii nu-i puteau domoli hărnicia.</p>
                  <p>Ca o floare stranie, ținînd pămătuful în mînă, umbla, și pe unde-i călca pasul, precum se iau dihăniile după vrăjitor, așa umblau și mobilele după dînsa. Foșnind trecea rochia ei ca un val obosit, pe parchete, și pumnul acela de oase fără de astîmpăr, energia aceea, ce poate dacă ar fi avut alt scop ar fi dat cine știe ce roade, se cheltuia așa zadarnic. Pentru ea singura mobilă ce a stat nemișcată vreodată a fost desigur numai sicriul, căci moartea plictisită de atîta mișcare într-o zi i-a luat pămătuful din mînă.</p>
                  <p>Ca un viteaz ținînd steagul, așa a murit ea, și de galbenă ce era și uscată, mai galbenă părea acum. Tăcute priveau și stranii oglinzile la ea, reflectîndu-i chipul. Liniștite și așezate pe hodină păreau fotoliile. Ca un zbor nebun de coțofane, cu tărcate aripi, se lăsase și încremenise clapele pianului. O molie, cu aripile ei veștede, se ridică în aer și flutură ca o ironie, stăpînă parcă pe nemișcatul imperiu. Severi priveau ochii portretelor din rame și o bucurie tăinuită, o liniște țesută în umbra perdelelor parcă se desfăcea și stătea gata ca să cadă, o pace și o împăcare neobișnuită trecea din mobilă în mobilă și se împînzea pe tot. Trupul greoi și nevăzut al liniștei se întindea parcă pe sofa și-și lăsase capul obosit pe o pernă de mătase, știind că n-o s-o mai tulbure nimeni. Așa stătea liniștea privind în gol sau poate la sora ei moartea, ce s-așezase și ea nevăzută într-un fotoliu și privea cu drag cum curg liniștite ceasurile și neoprite de nimeni se statornicesc umbrele...</p>
               </div>
               <div type="div3">
                  <head>Moartea babacului</head>
                  <subtitle>Publicată în <hi rend="italic">Minerva</hi>, III, 945, 5 aug. 1911, p. 2.</subtitle>
                  <p>Sever e aspectul morții. Crepul de doliu face pată, mărginește lumina și întunecă. Noapte și zi, întuneric și lumină, neîmbinate lucruri, eternă vrăjmășie. Și cu toate aceste, funerara urzeală de umbră, neagra îmbrăcăminte ce intră în casă o dată cu moartea nu poate învinge de multe ori ridiculul vieții care lasă urme, nu poate alunga ironia ce se așază la căpătîiul postumului, nu e în stare să biruiască zîmbetul de veselie ce-l resimți in fața anumitor aspecte ale naturei, căci natura, în felul ei, nu e nici tristă, nici veselă, ci așa cum o vede (sic) ochii noștri în anumite momente.</p>
                  <p>Cu aceste gînduri părăseam o casă unde apusese o viață, sătulă de a sălășlui o sută de ani în aceeași închisoare de lut.</p>
                  <p>A muri nu e a rămînea cu ochii mari deschiși în infinit, așteptînd mîna pioasă ce-ți va închide pleoapele reci peste înmărmuritele globuri. Sufletul moare înaintea ochilor. Sub povara anilor mulți, cu vremea, el renunță și devine ca o oglindă moartă în care nu se mai reflectează nimic. Nici amintirile căzute la fund ca niște cadavre nu se mai ridică la suprafață, nici zori nu mai mijesc, nici apusuri nu te mai întristează. Răsărituri nu mai sunt cu putință, și cînd după orizontul pe care-l mărginește noaptea, știi că nici un glob de lumină nu va sui ca să rumenească cerul tău, atunci începe moartea cu adevăr. Trupul rezistă și vegetezi pînă obosesc în tine puterile și în vinele tale sîngele, ca în niște vaduri ostenite, abia se mai poate pune în mișcare...</p>
                  <p>Și așa era și mortul meu, un biet lucru uitat și părăsit într-o odaie, un obiect de curiozitate scos la zile mari și arătat la rude și musafiri care-și aduceau aminte și mai întrebau din cînd în cînd : mai trăiește babacu' ?</p>
                  <p>Și bietul bătrîn, izgonitul din viață de atîta timp, biata mină omenească peste a cărei urechi timpul își pusese mîinile lui amîndouă acoperindu-i orice zgomot dinafară, biata relicvă peste a cărei ochi anii își lăsase păienjenitele cortine, apărea, adus ca un specimen rar de longevitate și la toate întrebările, venitul de pe altă lume, ziditul de viu, mortul recalcitrant zîmbea cu bietul lui surîs senil, clătinînd din cap ca o potișă chinezească.</p>
                  <p>Demonstrațiile de filială dragoste îl împresurau, gesturi de răsfățare se întindeau spre el, cuvinte de o înduioșare neasemuită plouau peste capul lui, și fiecare, privindu-l gîndea cu jind la viața acestui patriarh, așa de iubit și ocrotit de fii și de nepoți.</p>
                  <p>În fond însă era altfel. Patriarhul era un stîrv care ocupa un loc inutil în spațiu, o gură inutilă care mai bine de o jumătate de veac trebuia hrănită, o pacoste pe care moartea care-și are și ea, se vede, ironiile ei, se încăpățîna s-o păstreze spre deznădejdea fiilor și nepoților.</p>
                  <p>Moștenire să rămîie după el nu era de unde, că ce avea bietul bătrîn fusese de mult cheltuit în nădejdea morții lui apropiate. Cînd are cineva șeaptezeci de ani, cine poate crede că ai să mai durezi încă aproape jumătate veac, și aceasta și-o spusese și milostivele rude ce-l făcuse pe bietul bătrîn să-și părăsească vechile lui căsuțe din Iași și să-și încredințeze viața și averea pe mîini străine. La început, doi-trei ani a mers, dar după ce banii au fost cheltuiți, ce-au fost zilele și nopțile bietului bătrîn nimeni nu știe. Uitat și părăsit zile întregi, fără mîncare, nespălat și murdar, așa trăia sărmanul. Vigoarea ce era însă în el rezista cu o uimitoare putere. Ca un arc se încovoiase uriașul trup, nenumărate erau zbîrciturile și ieroglifele pe tîmplele și în jurul ochilor lui.</p>
                  <p>Umflate, vinele șerpuiau și se încolăceau pe uscatele lui mîini palide, dar ca un copac uscat și noduros el urma să trăiască. Nesfîrșite îi păreau zilele și nopțile, și, cît timp a putut să mai gîndească și să-și aducă aminte, de multe ori i se părea că trăiește de cînd lumea. Își amintea ca într-un vis de căsuțele lui străvechi, în care trăise atîta timp, de scoarțele cu flori pălite de soare, de răvașele cu busuioc din cerdacul alb, de pomii bătrîni, ca și dînsul, din livadă, de mătăniile și ciubucul lui, și ofta lung : „Doamne, de ce nu mă strîngi tu !"</p>
                  <p>Le părăsise toate, de frica singurătății, vroind să vadă viață împrejurul lui. Vînduse tot, momit de zîmbetele viclene, plecase vrăjit de vorbele pline de miere ce-i zugrăveau o idilică viață de străbun împresurat de dragostea fiilor și a nepoților.</p>
                  <p>Și cînd gîndul lui s-a stins într-o zi ca un putregai, cînd vine ziua și nici amintirile n-au mai putut să-l alinte, atunci a rămas așa, prostit, privind înaintea lui fără să vadă, aplecîndu-și urechile la orice zgomot fără să poată să audă, un mort între vii, un biet arbor uitat, ce așteaptă lovitura mîntuitoare a securei.</p>
                  <p>Așa trăia babacul, ieroglifa asta nedescifrabilă, în ciuda tuturor, care îmbătrîniseră și ei acuma...</p>
                  <p>Dar într-o zi, moartea, fantezista rătăcitoare ce nu mai are hodină, nici astîmpăr, ușernica umbră care colindă toată lumea și umblă toate drumurile, s-a oprit și la geamul patriarhului, să-l mai vadă ce face, și, învinsă de milă, l-a dezrobit de zile.</p>
                  <p>Abia mai aplecat pe un umăr i-a rămas capul bătrîn, și doar puțin mai galben dacă s-a făcut la față.</p>
                  <p>Încolo, și mort așa în marele jelț, parcă urma să trăiască, singur, cu mica lui umbră care singură mai mișca, descrescînd în scurgerea orelor.</p>
                  <p>Un biet sicriu și un popă, o cruce pe piept, o undă de fum ce urcă și se împînzește dintr-o cădelniță și cîțiva stropi de aghiazmă ar fi fost de ajuns. Dar fațada mincinoasă, vicleana nevoie de a părea, trufia de a arăta lumii cît respect li se cade morților dragi a prefăcut casa de sus și pînă jos într-o adevărată capelă mortuară. Bilete cu negru chenar au fost trimise pretutindeni ca să anunțe ireparabila pierdere. Crepul de doliu a îmbrăcat toată fațada casei. Afară, un dric pompos cu șease cai, complicate colive cu nuci aurite și o întreagă armată de popi și de ciocli aștepta.</p>
                  <p>Cupele îmbrăcate în doliu se înșirau și ele pentru fețele simandicoase.</p>
                  <p>Iar sub ghirlănzi de flori și jerbii de verdeață, sub un funebru uranisc așezat în mijlocul salonului, chinuita viață ce apusese dormea acuma liniștită. În feșnicarele mari, de-a dreapta și de-a stînga, flacările albe se plecau după curent și un miros puternic de chiparoase îngreuna aerul.</p>
                  <p>El însă urma să nu vadă, nici să audă ca mai înainte și, cu toate aceste, un zîmbet de o șireată mulțumire parcă-i flutura pe buze. Sub mustățile mari și albe, o lumină misterioasă ca un început de ziuă parcă mijea, un reflex venit de cine știe unde, o rază poate căzută din naltul feșnicarilor mari. În haina lui neagră, cel ce trecuse hotarul celor o sută de ani hodinea, genele abia făceau o umbră viorie, cununa de păr alb arunca lumini argintii, mîinile palide, ca de sidef, țineau crucea, și totuși numai moartea parcă lipsea și nu era nicăirea.</p>
                  <p>Și lumea începu să perinde, figuri grave, expresii severe, negre siluete cu albe colțuri de batiste, chipuri chinuite ca să pară triste, melancolice atitudini de deznădejde. Gesturi de părere de rău se schițau și banalele cuvinte de condoleanță cădeau dimpreună cu picurii de ceară în cucernica tăcere.</p>
                  <p>Mai grav și mai trist decît însuși mortul, cel ce ducea doliul, stînd lîngă înfloritul catafalc, cu o sinceră expresie de a fi încercat într-adevăr o ireparabilă pierdere, primea negrile strîngeri de mînă.</p>
                  <p>Totul era corect, protocolar și făcut după tipicul marilor doliuri din lumea bună. O risipă de flori, de prapure, de ghirlănzi, de alb și de negru, de lacrimi și păreri de rău mincinoase se resfăța.</p>
                  <p>Și cel de care nu știuse nimeni și pe care îl uitau cu toții, chinuitul de ani, sărmana gură inutilă urma acum să surîdă printre flori.</p>
                  <p>Din ce în ce mai luminos i se zugrăvea acum misteriosul zîmbet, din depărtarea celor o sută de ani părea că surîde, neputînd clătina din cap ca totdeauna în fața atîtor vanități. Plînsul de toți singur zîmbea, văzînd ce neagră dungă de doliu a scris în urma lui. Singur centenarul zîmbet înveselea funebrul aspect al morții unui secol, singur numai babacul era fericit, căci numai pentru dînsul în minutul acela neîmbinatele lucruri, eterna vrăjmășie ce este noaptea și ziua, întunerecul și lumina nu mai aveau ființă și natura nu mai avea să își schimbe aspectul.</p>
               </div>
               <div type="div3">
                  <head>Domnu' Hube </head>
                  <subtitle>Din volumul plănuit „Arca lui Noe"<lb/>Publicată în Flacăra, I, 1, 22 oct. 1911, p. 3.</subtitle>
                  <p>O legendă teutonă povestește de un rege că, urcîndu-se pe tronul părinților lui, a poruncit să-i așeze un clopot de argint în înaltul unui turn, ca să poată, ori de cîte ori ar încerca vreo mulțămire, s-o anunțe și norodului său. Mută însă a rămas limba clopotului din înaltul turnului cît a trăit el, și singura dată cînd regele a deșteptat din somn limba tăcutului clopot ca să-și vestească norodul că e mulțumit a fost atunci cînd a murit.</p>
                  <p>Domnu' Hube era și el teuton, dar clopotul în viața lui a jucat cu totul un alt rol. El, în sunetul clopotului s-a deșteptat, în sunetul clopotului a mîncat și în sunetul clopotului a adormit toată viața lui. Tăcerea și liniștea pentru el au fost un cuvînt van, un nonsens aproape. Gălăgia infernală a celor patru clase de copii, peste care vigilența lui trebuia să se exercite, îi suna neîntrerupt în urechi ca murmurul mării în cuprinsul unei scoici. Amestecul de capete blonde și brune, pe care îl vedea veșnic reînnoindu-se în fața lui ca un norod de buruiene îndărătnice ce nu-i chip să le stîrpești, toate fețele aceste ce purtau stigmatul atîtor eredități și a atîtor porniri ascunse ce mijau de-abia, așteptînd imboldul care să le trezească, tot amestecul ciudat de ființe, de biete vlăstare fragede, venite pe lume cine știe cum, odrasle ale ceasurilor de păcat ori ale clipelor de fericire, născuți din melancolii ori din voluptăți intense, hibride ale unor gîrbove senilități, cum puteau fi puse de acord vreodată în fața binefăcătoarei liniști ?...</p>
                  <p>Anii curgeau și, ca un flux necontenit de valuri, nesimțit, generațiile vechi împingeau pe cele noi, copacul vieții tot alte foi schimba, și numai domnu' Hube sta neclintit și privea cu disperare la această hidră ce-și reînnoia capetele necontenit. Să simți eterna tinerețe care vine spre tine, veșnicul flux primăvăratec ce-ți dă asalt biruitor, pururea metamorfoză ce ți se dezvălește sub ochi, și să nu ți-o poți apropia ca să renaști și tu, poate fi ceva mai sfîșietor ?</p>
                  <p>Tumultul însă creștea necontenit, căci într-o grămadă de copii, ca în pădurea fermecată cînd rupi o frunză și se trezesc toți copacii și încep să murmure, e de ajuns ca unul să deștepte întîiul glas. De-abia de-și lăsa pe mînă capul bătrînul pedagog ca să viseze la romantica lui țară, cîntată așa de duios în baladele tipărite în <hi rend="italic">Lesebuch</hi>-ul ce-i sta dinainte, și tot visul trebuia să se destrame, toate elfele și cobolzii să dispară, tot norodul învechit al romantismului german să se reîntoarcă în țara lui. Ființele supranaturale iubesc liniștea, pasul lor abia lasă urmă, atît de ușor calcă ; și clarul de lună, în care-s muiate vechile balade, numai singurătăților li se potrivește...</p>
                  <p>În arca lui Noe n-aveau ce căuta astfel de ființi, și domnu' Hube, avînd poate o ureche mai muzicală decît patriarhul Noe, la cel mai mic zgomot sărea în sus. Fac această apropiere fiindcă tinerile vlăstare încredințate pedagogului erau toate dăruite cu numele unui dobitoc, toate speciile pure ori impure își aveau reprezentantele lor, iar toată școala era pentru dînsul o vastă arcă pe care i-o încredințase domnul director s-o ducă spre un Ararat mîntuitor.</p>
                  <p>O nervozitate neîncetată îl agita. Mînele lui pale ca fildeșul n-au știut desigur niciodată ce sunt dezmierdările, locul nu se îndulcea în preajma lor, lumina pe ele cădea rece și neprietenoasă, și ele păreau veșnic un simbol al amenințării. Ochii vizi, înconjurați de niște ochelari cu cercuri negre ca două nule, ce i s-ar fi urcat din catalog pe nas, priveau fără să adune soarele în ei. Părul, încărunțit și plin de dungi albe ca tabla pe care se jucau copiii, împrăștia veșnic ca un praf de cretă împrejurul lui. Așa era în linii mari domnu' Hube. Adus de cine știe ce nevoi în țara noastră, cu gîndul de a face cîteva economii pentru a se însura poate și a-și dura o familie, a rămas robul copiilor altora.</p>
                  <p>Vesele și triste precum erau și zilele, luminate de soare ori acoperite de neguri, crescute de vînt ori asurzite de surdina zăpezii, se auzeau sunetele clopotului, veșnic și neîndurat suna din oră în oră măsurînd timpul care trecea fără să mai poată aduce nimica nou pentru dînsul. În sunete clare și sunete triste era țesută viața lui, o ploaie fărîmată de sunete erau ceasurile și zilele cari nu-i vesteau nici o fericire...</p>
                  <p>Dobitoacele strînse în arcă se răspîndeau în lume și deveneau oameni, amestecul de capete blonde și brune pe care îl vedea veșnic reînnoindu-se în fața lui, ca un norod de buruieni îndărătnice, reveneau sub altă formă, cu mustăți și bărbi acuma, aducîndu-și la rîndul lor odraslele, un alt crîmpei al hidrei, un alt <hi rend="italic">eu</hi> chinuitor, un alt specimen pe care domnu' Hube trebuia să-l boteze, căutîndu-i un nume în vasta-i nomenclatură.</p>
                  <p>El singur rămînea locului după catedra lui ca îndărătul unui fragment de baricadă, în fața atîtor generații ce-i dau năvală, visînd, în tumultul care îl împresura crescînd necurmat împrejurul lui, timpul cînd clopotul va suna și pentru el minutul de dezrobire, fericitul minut cînd se va face liniște ca în <hi rend="italic">Lesebuch</hi>-ul ce-i sta dinainte și elfele vor putea veni, în sfîrșit, neturburate, să-l ia de mînă și să-l ducă aiurea, într-o lume mai bună.</p>
               </div>
               <div type="div3">
                  <head>Dușmanul mașinismului </head>
                  <subtitle>Din volumul plănuit „Arca lui Noe"<lb/>Publicată în Minerva, III, 1032, 31 oct. 1011, p. 1.</subtitle>
                  <p>De la custura informă de silex, ori de la întîiul cuțit de plug făcut din bucata de fier căzută din cine știe ce astru, pe vremea bunilor troglodiți, și pînă la perfecționatele instrumente aratorii din zilele noastre, ce cale uriașe am străbătut.</p>
                  <p>Pentru dunga neagră pe care o scrijelează omul de la începutul lumii, pe fața răbdătorului pămînt, în care să arunce sămînța, cîte minți nu s-au trudit pînă să ajungă la arătură adîncă a plugului cu aburi.</p>
                  <p>Domnul Panțu însă era contra mașinismului și pentru tradiție. Trogloditul din el nu murise încă, și simplul fier de plug, cu care se slujise părinții și străbunii noștri din vremurile cele mai patriarhale, îl satisfăcea cu prisosință.</p>
                  <p>"Mașinile sunt un cuvînt van și niște invenții complicate și diabolice. Totul e să sameni la vreme și să ai ploi priincioase", zicea el.</p>
                  <p>Stăpînul lui era însă cu totul de altă părere, știind că un pămînt, cu cît îl vei lucra mai bine, cu atîta va rodi și el mai mult. Poate că era greșit și că vechilul său avea și el dreptate cînd spunea că pămîntul nostru nu-i încă destul de obosit pentru a-l hrăni pe cale artificială și a-l lucra cu atîtea mașini, cînd ai destule brațe de muncă pentru un preț așa de derizoriu. Dar proprietarul fiind un spirit tiranic, ținea să facă după cum voia el. Și pentru acest scop nu cruța nici o cheltuială. Tot ce era nou era dinainte adoptat și de dînsul. Pluguri și secerători care umblau pe lanuri ca niște dihănii cu aripi fantastice ; elevatoare care ridicau paiele căzute de pe dinții mișcători ai batozei și clădeau singure stogurile galbene ca niște cozonaci ; moriști care duduiau împrăștiind nouri de pleavă, alegînd grăunțele galbene ca aurul, mașini de semănat care lăsau pe urma lor boabele în șiraguri de creștea grîul rînduit ca o armată și cîte altele nu aducea el spre disperarea domnului Panțu.</p>
                  <p>Zece lemnari și două covălii, în care foalele nu mai aveau niciodată astîmpăr, și flacăra roșie a focului ardea fără încetare ca în grota lui Vulcan lucrau de dimineață și pînă seara pentru repararea și întreținerea acestor monștri.</p>
                  <p>O ceartă neîncetată de ciocane căzute zgomotos pe nicovală umplea aerul. Ferăstraele scîrțîiau și o pulbere măruntă de lemn zbura ici-colo, purtată de vînt. Strujituri blonde ca niște papiliote desfăcute zăceau aruncate în toate părțile, șuruburi și mutelci te împiedicau la fiecare pas, pete de ulei și de văpsele luminau vesel cîte o mocirlă, și toate acestea pentru ce mă rog ?, se întreba d. Panțu.</p>
                  <p>O armată întreagă de mașiniști, cari vorbeau toate idiomele ce mai dăinuiesc de la Babei încoace și pe care nu le putea pricepe, îl înfuria și mai mult. El știa una și bună : părinții noștri nu mai aveau de astea și nu muriau de foame, slavă Domnului !</p>
                  <p>Dar ca să facă pe plac stăpânului, după ce armata de mecanici hotărî că mașinile pot fi scoase la cîmp, el, pufnind si trăsnind, înjugînd toți boii pe care-i avea la îndemînă, ieșea cu ele pe lanuri. Neagră, proaspătă și adîncă, arătura sporea ca prin farmec, proaspăt mirosul pămîntului răscolit se împrăștia pe urma cuțitelor biruitoare, cînd era vorba de arat; ori blondă, ca o pleată bogată, se pleca holda, așezîndu-și aurul pale-pale, pe unde treceau cu aripele lor secerătorile.</p>
                  <p>Asta însă ținea o zi. Și îndată ce proprietarul pleca, văzîndu-și cu plăcere visul izbîndit; el peste noapte, ca spiritele demonice din <hi rend="italic">Meșterul Manole</hi>, punea pe argații lui, în timp ce mașiniștii dormeau fără grije, să strice ici o roată, colo să desfacă o mutelcă, sau să taie o curea, așa că în zori nici o mașină nu mai putea să urnească din loc.</p>
                  <p>Alb apoi de nesomn și cu un zîmbet mefistofelic, apărea și el odată cu soarele pe deal, ca să se bucure de isprava ce făcuse.</p>
                  <p>Înțelenite și paralizate în mijlocul cîmpului, ca niște matahale monstruoase, mașinile ce făcuse dovadă cu ce spor ar putea să muncească și cîte brațe inutile puteau să înlăture, cînd poate era mai multă nevoie de ele, stăteau acuma ridicole și neputincioase, pentru că așa-i plăcea domnului Panțu.</p>
                  <p>Arăturile însă n-au vreme să aștepte, cînd au început ploile, precum nici grîul cînd e în copt nu poate sta la bună voia și întîmplarea vînturilor.</p>
                  <p>Cu un gest imperios, îndărătnicul și conservatorul slujbaș făcea oamenilor semn să intre în lan, așa cum apucase dumnealui din vremuri ; și apoi, poruncind să ducă mașinile la curte că nu sunt bune de nici o treabă, își vedea liniștit de lucrul lui...</p>
                  <p>Iar în fundul curții, subt un uriaș șopron, toate sfărămăturile și risipa aceasta de fier, de lemn și de oțel, se adunau zi cu zi ca în urma unui vast naufragiu.</p>
                  <p>Mereu tot alte sfărîmături veneau să se adaoge celor vechi, voind parcă să arate ochilor mirați toate etapele prin care trecuse mașinismul. Nepăsător, colbul cădea pe ele, flori de rugină se arătau pretutindeni, mucigaiul se întindea biruitor, iar cu cît creștea uzura și risipa, cu atîta mefistofelicul Panțu se bucura și el, plimbîndu-se ca un colecționar ciudat printre atîtea roți și mașini pe care le oprise din mers dînsul, prin voința lui.</p>
                  <p>Stranii, ca niște girafe, priveau elevatoarele la el ; flămînde își arătau dinții rînjiți batozele, ca și cînd ar fi vrut să-l mănînce ; amenințătoare luciau cuțitele de plug, fantastice își întindeau secerătoarele aripile lor, ca și cum ar fi vrut să-și ieie zborul; căscate suspinau toate supapele, cînd trecea vîntul ; dar biruitorul trecea liniștit, ironic și satisfăcut că ucisese mașinismul.</p>
               </div>
               <div type="div3">
                  <head>După reprezentarea lui Camoëns </head>
                  <subtitle>Publicată în <hi rend="italic">Rampa</hi>, I, 15. 3 nov. 1911, p. 1.</subtitle>
                  <p>Am fost dăunăzi la teatru și l-am văzut pe maestrul Nottara jucînd moartea lui Camoëns ; și am rămas surprins cît de puțin poate să impresioneze sfîrșitul tragic al unui geniu, cînd oficialitatea și reclama nu se amestecă.</p>
                  <p>Decoruri triste și fumurii, inexistente aproape, o mohorîtă cameră de ospiciu cu lumină bolnavă, un pat sărac și cîteva manuscrise. Nimic din feeria și iluzia scenei, nici o intrigă și nici un amor și, ce e mai paradoxal încă, nici o femeie.</p>
                  <p>Amurgul unei vieți nimbate de glorie și zorii unui talent care-și simte chemarea și se pregătește pentru jertfă, opoziția spiritului practic care agonisește pentru anii albi și dezinteresarea visătorului care-și risipește preaplinul sufletului fără să se gîndească la hodină și răsplată, aceasta e în puține cuvinte piesa lui Halm.</p>
                  <p>Pe canavaua aceasta simplă, cuvintele vin să se înșire și să horboteze în imagini poema unei agonii. Alb de mulții ani ce-i poartă și gîrbov de viața vagabondă și aventuroasă ce-a dus-o, cu tremurătoare și pale mîni ce nu mai pot să ție povara penei ce-a scris atîtea versuri sublime, marele Camoëns își așteaptă sfîrșitul.</p>
                  <p>Frigul premergător al morții, care nu cunoaște obstacol și se coboară din negri chiparoși ca să pătrundă pretutindeni, a intrat în odaie și i s-a urcat pe umeri, negrul întunerec ce pîndește agonia văpăii tot mai aproape își cercuiește negurile, și verbul sonor singur mai cîntă încă biruința vieții. Gîngave, îndepărtate și ca acoperite de o surdină, cu imagini în crep îndoliate, cu licăriri de torțe bătute de vînt și despletite de furtună ori cu sonorități de trîmbiți ce cheamă la revoltă și proorocitoare ecouri ce vin de dincolo de țermul vieții noastre pămîntene, poetul <hi rend="italic">Luisiadelor</hi> își spune durerile vieții lui trecute și își zugrăvește apoteoza gloriei ce începe să mijească.</p>
                  <p>Visurile lui prefăcute eternitate, părăsind trupul ce se va întoarce în țărînă, cîntă singure acuma și nu mai au nevoie de gura lui pămînteană ca să trezească ecourile. Alături de el, manuscrisul, cu file îngălbenite, care a plutit un moment peste abisuri și pe care l-a scăpat luptînd cu talazurile, hodinește liniștit știind că nici un naufragiu nu-l va mai putea trage la fund și că nici un ocean de-ar fi să treacă peste el, cu toate talazurile lui, nu-i va mai putea șterge slovele mărunte.</p>
                  <p>Ridicîndu-l ca pe o torță în jurul căreia se face lumină, astfel întîmpină el moartea, ce-și retrage parcă pentru un moment negurile. Armonioase și adormitoare prind apoi sferele să cînte, și tot cerul devenit ca un astru orbitor îi farmecă vederea. Susținut de Perez, de tînărul neofit ce-a înșelat speranțele bietului Quebedo, de tînărul luceafăr ce se pleacă milostiv și respectuos pe agonia unui soare, Camoëns, în jețul lui străvechi, cu glasul stins ca al unui clopot ce-ar călători prin ape și alb ca bătut de lună, se întoarce în eternitate.</p>
                  <p>Să poți muri așa, văzînd zorii unei apoteoze ce nu se va șterge niciodată, să te poți stinge tihnit și împăcat cu tine, să te domolești ca un sunet de harfă, să te risipești ca un cerc ce și-a înscris la infinit vibrațiile pe nemărginirea unei ape, ce vis fericit.</p>
                  <p>Eu la acestea mă gîndeam, privind jocul minunat al maestrului Nottara dăunăzi. Evadat din viața reală prin magicul joc al artistului, căutam în fundul sufletului meu și îmi întrebam puterile.</p>
                  <p>La altele desigur, însă, se gîndeau Quebezii din sală, căci rasa lui Quebedo înflorește pretutindeni. Marele fior de artă pe care l-a trezit în unii din noi cel ce întrupa pe Camoëns n-a avut darul însă să miște pe cei mulți. Extraordinara lui creație de aseară însă va rămînea în mintea noastră. Felul profetic cum a știut să rostească versurile ne va răsuna mult timp în suflet și ne va fi un imbold și o reculegere ; seninătatea și disprețul ce a știut așa de bine s-o arate măririlor și deșărtăciunilor ne va fi o pildă poate.</p>
                  <p>Eu îi mulțumesc din tot sufletul pentru minutele de mulțumire ce m-a făcut să le trăiesc aseară și îi doresc, ca odată ieșit din rol, să arate Quebezilor ce-l înconjură și mișună în lume același dispreț pe care l-a arătat aseară sub masca lui Camoëns.</p>
               </div>
               <div type="div3">
                  <head>Dantura</head>
                  <subtitle>Din volumul plănuit „Arca lui Noe"<lb/>Publicată în Minerva, III, 1046, 14 nov. 1911, p. 1.</subtitle>
                  <p>A moșteni implică un cadavru, evocă un catafalc, făclii aprinse care ard și flutură, coroane și discursuri de multe ori ; și cu toate acestea, ce dulce lucru e a moșteni. Ce voluptate e să te găsești stăpîn pe un lucru de-a gata muncit, să devii proprietar în cursul unei nopți, să deschizi uși și sertare care ți-erau străine, să-ți predai la intrare pălăria și pardesiul unui servitor ce ți se înclină și să-ți asculți singur zgomotul pașilor ce trezesc ecourile propriului tău <hi rend="italic">eu</hi>, care se va așeza și etala fără nici o discuție, în locul binevoitorului <hi rend="italic">de cujus</hi>, care a fost așa de gentil să se strămute într-o proprietate în adevăr inalienabilă.</p>
                  <p>En rîd, și cu toate acestea fiecăruia îi se poate întîmpla o asemenea năpastă, să muncească pentru un altul. Unii se conving devreme că banul odată agonisit muncește singur pentru tine și că telepatii ciudate și afinități nebănuite există între ban și ban.</p>
                  <p>Încredințați de aceasta, pîna ce ajung să aibă o ladă de fier cu meșteșugite lăcăți, simplul ciorap se preface pentru ei al treilea picior care să le călăuzească viața.</p>
                  <p>Spre el se îndrumă toată energia cheltuită, în el dau întîlnire și se adună în congres atîtea și atîtea capete încoronate, peste el se apleacă vigilența acelui ce-l deține, după el caută ochii avizi și mari deschiși ai celor ce așteaptă să închidă ochii fericitului stăpînitor.</p>
                  <p>Inform și gol, inert și nebăgat în seamă cum era cel ce fusese țesut pentru o altă destinație, zi cu zi a început să prindă o formă, golul a început să răspundă cu un sunet, inerta dihanie să devie mișcătoare, mult nebăgatul în seamă să se afirme ca un centru din care pornesc toate razele.</p>
                  <p>O limită are însă și el și, odată plin, trebuie să se reverse, ca un corn de abundență a cărui formă aproximativă o are, și din acea zi gloria lui încetează.</p>
                  <p>Severă și rece, impunătoare și mai concretă, lada de fier îi ia locul. Imperioase efigii regale se strămută în noul lor palat de oțel, promiscuitatea fatală a aurului cu argintul și arama dispare, apartamentele osebite stau gata pregătite după rangul musafirilor.</p>
                  <p>După zidul de metal dorm acum speranțele, după fortificațiile acestea rezistente se ascund de aci înainte energiile acumulate, sub meșteșugitele lăcăți și zăvoare ale perfecționatele Wertheimuri vor trăi acum în exil nepoleonii și vor rugini efigiile noilor republici.</p>
                  <p>Lăzile acestea însă ascund de multe ori enigme și ironii, surprize și nebănuite sarcasme, căci cel ce strînge e firesc să se lipsească de plăceri, să uite că în jurul lui viața își desfășoară tentațiile, că rîde soarele și că sclipesc mătăsurile, că îmbălsămează florile și că surîd femeile.</p>
                  <p>Cel ce strînge trebuie să aibă o cataractă pe ochi și cînd — Doamne, păzește ! — vine amorul, care și el e orb în felul lui, să încerce operația cataractei, atunci cu vuet zăvoarele se dau într-o parte și lada de cele mai multe ori rămîne goală, ca o gură plină de umbră care cască copleșită de urît !</p>
                  <p>Enigmatică rămîne însă de obicei, și moștenitorii prezumtivi sînt mulțumiți știind-o la locul ei, nemișcată. Mobile și portrete, oglinzi ori covoare pot să se miște și să-și strămute locul, și nici o bănuială nu se va ridica, atîta timp cît citadela de fier va sta închisă și cheile vor trezi încă un sunet sonor în buzunarul proprietarului.</p>
                  <p>Dar proprietarul lăzii de care vorbesc eu, harpagonul mult pizmuit care pusese o ladă de fier între el și lume și-și petrecuse toată tinerețea uitînd că în jurul lui viața își desfășoară tentațiile, că rîde soarele și că sclipesc mătăsurile, că îmbălsămează florile și că surîd femeile, într-o zi, pe cînd se întorcea acasă obosit, întîlni la o răscruce de drum amorul, spre nefericirea moștenitorilor lui.</p>
                  <p>Leiți îmbrăcați în aur, defilară din nou împărații și regii, strălucitor ieși alaiul de napoleoni, nălucitoare își arătară din nou fețele republicele, biruitor și clar se auzi din nou glasul cocoșului gal dezrobit, mătăsos foșniră pachetele de bancnote ce-și luară zborul, sfioasă se rostogoli și se dete de-a dura arama, cu regret urmară bonurile și dispărură ca prin farmec.</p>
                  <p>Două mîni avusese harpagonul ca să adune și sute parcă îi crescuse acum din umeri ca să risipească. Lumini și muzici întîmpinară amorul, mătăsuri îl îmbrăcară și miresme îi parfumară drumul, pînă ce mîinele tremurătoare, dibuind într-o seară lada, nu mai găsiră nimic, și întunerec iarăși s-a făcut. Și unde e întunerec, moartea mai degrabă își găsește drumul.</p>
                  <p>Sătul și mulțumit, rămas singur din nou, harpagonul și-a închis obloanele așteptînd să-și închidă și ochii, și, nemaiavînd ce mînca, nici pentru ce surîde, și-a scos într-o zi dantura legată în aur, a aruncat-o în ladă, și a murit...</p>
                  <p>
                     <lb/>Stigmatele roșii ale peceților fură puse pretutindeni, crepul de doliu își zugrăvi neagra dungă, coroanele și buchetele nu lipsiră și, după ce ieșiră cioclii, moștenitorii intrară. Figuri de circonstanță apărură în salon, o concurență de regrete îndoliate se așezară față în față, batiste încadrate în negru adunară o lacrimă, priviri avide și cercetătoare se furișară către enigma de oțel, așteptînd gestul definitiv al magistratului care va face să cadă pecețile.</p>
                  <p>După zidul de metal dormeau speranțele, după fortificațiile acestea rezistente se ascundeau energiile acumulate, subt meșteșugitele lăcăți și zăvoare mijea blondul aur ce dă toate fericirile.</p>
                  <p>Și pecețile, în sfîrșit, căzură și ele, sonor un resort deșteptă un ecou și brusc ușa ce închidea comoara se dădu la o parte, în fața moștenitorilor ce se strânseseră cerc în jurul magistratului.</p>
                  <p>Hidoasă și sinistră, în locul blondului aur însă, ca un rîs homeric, venit de dincolo de mormînt, dantura mortului rînji. Albi, dinții de fildeș sclipiră între gingiile roșii, arătîndu-și postuma ironie nerăbdătorilor moștenitori. Sarcastică rîdea gura aceasta fără buze la umbra lăzii în care stătuse închisă, veselă și batjocoritoare se împrăștia în sfîrșit mulțumirea celui ce aștepta de atîta timp să se răzbune.</p>
                  <p>Și ca prin farmec, mincinoasele măști căzură, arătînd adevăratele obrazuri, pe care nici o lacrimă nu se mai scurgea. Furioși și congestionați priveau ochii, bestiale și monstruoase se întindeau fălcile, murmurătoare deveni concurența de regrete, și toți, ca la un semnal dat, ridicară pumnii strînși în aer, laolaltă...</p>
                  <p>Hilară însă, în umbra lăzii, ca pe marginea unui mormînt, sinistra gură urma să-și rîdă rîsul ei mut ca voind să-și strămute fălcile. Albi dinții de fildeș sclipiră încă o dată, iar galbenul aur ce-i lega se lumină și el între gingii cu o ultimă rămășiță a marelui avut pe care îl mîncase.</p>
               </div>
               <div type="div3">
                  <head>Omul care s-a pierdut pe sine</head>
                  <p>O perucă, o labă de iepure, un borcănaș cu <hi rend="italic">cold-cream</hi> și altul de carmin, iar peste toate, un nor impalpabil de pudră erau de ajuns ca să-și facă o eternă tinerețe. Pe umeri, o mantă lungă, frumos aruncată, ciorapii bine trași pe pulpele artificiale de cauciuc, mîna elegant deprinsă să salute atingînd ușor pămîntul cu pana albă a tricornului sau a sombrerului de mușchetar, îl făceau netăgăduit de frumos și îi cîștigase faima de amorez irezistibil.</p>
                  <p>Deprins însă să iubească față cu toată lumea, să-și declare înfocata dragoste în fiecare seară unei noi amante, să facă gesturi ce altfel nu sînt permise decît doară în cea mai strictă intimitate, să tragă spada fără a mai sta mult la gînd, cînd întîlnește un adversar cîntîndu-și romanța subt un balcon asupra căruia ar avea drepturile primului ocupant, el nu se mai simțea la largul lui între oamenii adevărați și nu mai putea să înțeleagă viața în afară de teatru...</p>
                  <p>Succese și aventuri avusese, bineînțeles, dar cel ce știa să se drapeze atît de bine în faldurile unei mante, să repete de-a gata ceea ce alții gîndise pentru dînsul, să mînuiască așa de frumos o spadă și să rostească așa de înduioșător : „te iubesc !...” victimei pe care i-o imola repertoriul, devenea sinistru și stupid cînd trebuia să iubească în adevăr.</p>
                  <p>Nemaiavînd sufleurul care să-i sufle replícele, el devenea mut și fatal, colocviul trebuia să se isprăvească repede-repede, solilocul nefiind permis în dragoste și purtînd un nume destul de urît în tratatele de patologie. Farmecul se risipea și întîiul <hi rend="italic">randez-vous</hi> nu mai avea urmare, foiletonul rămînea neisprăvit.</p>
                  <p>Pe scenă însă, seara, el devenea un alt om și își recîștiga toată prestanța. Ravagiul cotidian ce era pedepsit de înalta direcție să-l facă printre regine, marchize ori subrete, îl consola îndestul; gesturile însă rămîneau albe, și bietul om, după ce iubise atîta de paradă și de comandă, într-o zi simți cu adevărat nostalgia amorului.</p>
                  <p>Un surîs luminos, ca o scînteiere de rampă pe care și l-a aprins într-o zi o vecină pe gura ei rumenă, ce nu știuse încă pînă atunci ce-i o labă de iepure, un borcan de <hi rend="italic">cold-cream</hi> sau un creion de carmin, l-a făcut să-și lipească fără să vrea palida față, cu o mișcare naturală, îndărătul unor ostrețe.</p>
                  <p>Natura, această veșnică și dibace pețitoare, își preschimbase decorurile, mînjise cu clorofil copacii, spălase tavanul rulant al cerului, dezlegase limba păsărilor ca în <hi rend="italic">Apusul de soare</hi> al maistrului Delavrancea, așa că bietul om își pierduse cu desăvîrșire mințile...</p>
                  <p>Ghitară n-avea, însă ca simpaticul Iancovescu din <hi rend="italic">Cometa</hi>, manta lui Romeo era la recuzită, verva lui Manara rămăsese într-un manuscris învechit acasă, prestanța și seducțiunea lui Lovelace o pierduse în reflexul unei oglinzi, acum douăzeci de ani.</p>
                  <p>Natura însă, văzînd nehotărîrea lui, ca să-l farmece și mai mult, dădu drumul vîntului, care, trecînd peste cerdacul unde surîdea așa de grațios vecina, îi mișcă șuvițele brune de pe frunte, scutură capetele florilor din răvare și îi aruncă toată mireasma primăverii în față.</p>
                  <p>Îmboldit, cel ce fusese atîția amorezi și făcuse atîtea victime imaginare, schiță un gest, dar, simțind că nu-i al lui și că-l făcuse altădată în cutare rol, îl lăsă neisprăvit. Prin cuvinte vru să exprime atunci ce nu putuse gestul, dar gura lui rămase deschisă și nu grăi nimic, aducîndu-și aminte că vorbele ce avea să le spuie le rostise Romeo în scena a treia ori marchizul de Priola în al doilea act.</p>
                  <p>Sufletul lui însă era plin și cald de iubire, și el nu mai era nicăiri, dragostea îl chema și adevăratul <hi rend="italic">el</hi> nu mai putea să se regăsească. Natura îi arunca toată voluptatea primăverii, și bietului om, trăit la lumina artificială a rampei, îi era rușine de lumina soarelui. Dar, ca un răspuns batjocoritor acestor triste gînduri, un rîset clar perlă între flori și adorabila siluetă a celei de pe urmă eroine pieri din cerdac...</p>
                  <p>Și trist ca bietul Schlemihl, cel ce nu-și pierduse umbra, dar se pierduse pe el însuși, își dezlipi fața boțită de pe ostrețe și plecă cu pasul tărăgănat spre lumea lui artificială.</p>
               </div>
               <div type="div3">
                  <head>Hipparc și Didona</head>
                  <subtitle>Publicată în „Almanahul Societății scriitorilor români pe 1912", p. 14—20.</subtitle>
                  <p>Fragment</p>
                  <p>Ca o seceră ce-ar intra în răzvrătirea unui lan, astfel se întoarse în sfîrșit și vîntul de sud, în norodul tulburatelor valuri, și culcă snopii de apă pe întinderea mării. Domolite, unul după altul, talazurile, cu ritmice mișcări împingînd spre țărm sfîșiatele dantele de spumă, veneau să cînte subt fereastra atelierului lui Hipparc.</p>
                  <p>În port, lîngă cheiul vechi, galerele se legănau la soare, și cîntece vesele urcau de pretutindeni de pe punți. Pînze albe se desfășurau ici-colo și se umflau în vînt, zgomote de lanțuri ce trăgeau ancorele grele de la fund se auzeau sunînd, licăriri de lopeți ce plîngeau mărgăritare de apă. În bătaia soarelui se aprindeau în aer. Geana curbă a orizontului chema aiurea, blîndul cîntec de ape momea cu graiul lor înșelător, imensa mișcare de unde ce nu stau o clipă locului îndemnau pe cei ce stătuse la adăpost cît timp înfricoșatul Eol își trîmbițase mîniile, să-și întindă din nou încercatele pînze și să plece în căutarea norocului.</p>
                  <p>Ciocane grăbite loveau ritmînd cîntecele, flamure înălțate zugrăveau frînturi de curcubeie deasupra catargurilor, înăbușitor, un miros greu de catran și de smoală topită se răspîndea, fluierături și semnale se întețeau, întrebîndu-se și răspunzîndu-și de la proră la proră, și otgoanele mari, o dată desfăcute din belciugile grele, dezrobeau ușoarele trireme care, ca supte de puterea apelor, alergau vesele, cumpănindu-și schelăria de lemn, și dispăreau ca niște jucării după mișcătoarea curbă unde nu mai bate ochiul.</p>
                  <p>Hipparc singur, ca unul ce încercase furioasele talazuri, rămînea surd la toate glasurile acestea și, fericit de cerul ce-l vedea în ochii Didonei, își căuta de lucrul lui. Cu mînecele hlamidei sumese sus, deasupra umerilor, ținînd într-o mînă o daltă, iar în cealaltă un ciocan, el n-auzea și nu vedea decît glasul dulce al iubitei lui, ce-și pieptăna părul cîntînd un cîntec vechi din țara ei, și imaginea fidelă pe care blocul de marmură ce-i sta dinainte i-o deslușea minută cu minută.</p>
                  <p>Albă era piatra ca și Dido, vine albăstrii abia bănuite se zugrăveau pe luciul ei, și mînele lui Hipparc, ca și cum ar fi trecut pe un obraz viu, lăsînd din cînd în cînd dalta, se apropiau și pipăiau răceala marmorei, vrînd parcă să se asigure că nu visează. Reci apoi de atingerea pietrei, se apropia de obrazul cel adevărat și-l atingea și pe el ca să-i simtă căldura viului. Iar ele, cea din lut viu făcută și cea din piatră rece, ca două surori, sau ca una și aceeași ființă, în praful alb de marmură ce se ridica și juca în soare, purtînd același surîs pe buze, unul trecător și celălalt etern, priveau fericite la iubitul lor.</p>
                  <p>De la surîsul trecător la cel etern, de la gura mută la aceea care știa să cînte, se întorcea Hipparc și, închizînd o clipă ochii, căuta în afundul sufletului lui viață ca să dea pietrei, cuvinte dulci ca să dea vieții, nu cumva să dispară dunga de lumină ce avea s-o facă dar veșniciei.</p>
                  <p>Pe amîndouă le iubea Hipparc, căci una era refluxul celeilalte ; pe amîndouă le iubea deopotrivă, căci una era continuarea celeilalte în timp și în spațiu : pe amîndouă le iubea, căci erau întruparea sufletului lui de om și de artist.</p>
                  <p>Sfioasă, domoală și liniștită, venea acum marea să cînte subt terasa lui, ca o mînă obosită ce abia ar mai trezi ultimele arpegii ale unei simfonii pe o harfă ; dornică venea și-i arunca spumele ei, urcîndu-i o dantelă înflorită pe treptele scărilor ; înșelătoare îi arăta nemărginirea valurilor ei supuse și frumos așezate pînă la orizont ca niște solzi albaștri ; doar l-o face să uite că o minută, zuliară de norocul ce-i hărăzise zeii duruindu-i pe Dido, își înălțase vrăjmașă valurile și vroise să i-o fure..</p>
                  <p>Așa cînta acum, dar Hipparc revedea înfiorat amurgul tulbure cînd ca atîția alții, lăsînd în urmă țărmul înflorit al țării lui, încredințîndu-și valurilor nesigure zilele, plecase cu Didona să-și caute norocul aiurea. Cu inima strînsă, retrăia încă minutul cînd puntea îngustă s-a ridicat, rupînd pentru totdeauna șubreda legătură ce-l ținea de pămîntul unde se născuse. O feerie de lumini juca, alergînd, pe frontoanele templelor, albe străluceau acantele de marmoră, molatec se legănau cununile aninate în ajun, trist murea prinosul celor din urmă roze, ce împodobise templele pentru sărbătoare.</p>
                  <p>Și toate descrescură, se depărtară și muriră în ochii celei ce-și plecase sfioasă capul pe umărul lui și în care el privea fără să se uite la ce lasă în urmă. Ca în două oglinzi albastre, feeria se stingea treptat, ca niște ultimi purtători de facle ce s-ar căuta prin întunerec, ultimele raze ce mai stăruiau ici-colo pe frontoane muriră, fantasticul oraș se surpă în mare, și albastrul ochilor ce le răsfrîngea toate acestea se făcu negru ca și noaptea de afară...</p>
                  <p>Tîrziu, raza unui luceafăr se aprinse în ei, și cînd se trezi din visuri, Hipparc, în loc de luminile cunoscute ce le vedea ici-colo aprinzîndu-se sfioase după colonadele templelor, văzu un întreg cer de stele licărind cu mișcătoarele-i puncte de foc în adîncimea celor două infinituri albastre.</p>
                  <p>Un vînt însă porni din adîncimea abisurilor, ridică o perdea de neguri și stinse și această ultimă fantasmagorie.</p>
                  <p>Singurătatea necunoscutului împresura acum, spaima, cu miliardele de guri pe care le au valurile, cînta în jurul șubredei corăbii, înfricoșător se întindea deasupra curba cerului, sprijinindu-se pe abisuri, și mai înfricoșătoare se urca cealaltă, scufundată în adîncuri.</p>
                  <p>Aprige și tumultuoase, aprinzînd fosforescențe, se ridicau valurile să vadă frumusețea Didonei, unul peste altul săreau talazurile fugărindu-se, negre prăpăstii ce căscau o clipă, fluide punți se întindeau și înspumatul norod nu mai avea astîmpăr.</p>
                  <p>Un abis, peste care plutea divina frumusețe a liniilor ce le întrupase întîmplător natura, se răzvrătea în mii și mii de curbe, de vîrfuri și zigzaguri, zuliar de-a nu putea fi niciodată armonios și împăcat cu sine. Capricios zugrăvea noianul contururi, arunca la întîmplare o linie imensă, după care, nemulțumit, trimitea o alta ca s-o ajungă și s-o șteargă și apoi, reîncepînd din nou, spumega de neputință.</p>
                  <p>Senină, ca un copil nevinovat, frumusețea acum adormise pe umărul lui Hipparc. Cu un braț alb, ca din marmură făcut, petrecut după grumazul lui, iar cu celălalt strîngîndu-i mijlocul, caldă și vie cu întunerecul pe ochi și cu iubirea în suflet, Didona neștiutoare de ura abisului ce niciodată nu se poate stîmpăra în deplin, ca prefăcut în oglindă să poată măcar răsfrînge frumosul pe care numai liniile în hodină le au, dormea liniștită, cu zîmbetul divin ce mai tîrziu trebuia să înflorească pe gura unei marmure nesimțitoare.</p>
                  <p>Neliniștit și tulburat, ca abisul acesta peste care plutea, era sufletul lui Hipparc însă. Ochii lui nu mai priveau, dar mînele lui dezmierdătoare de îndrăgostit spuneau acum artistului că divina perfecție a formelor pe care voiau să i-o fure talazurile era neasemuită. Pentru întîia dată înțelegea ce comoară încredințase dragostea artistului din el, și acum își dădea seama ce nebunie a făcut părăsind liniștitul pămînt, unde liniile sunt statornice și unde frumusețea se poate veșnici, modelînd o bucată informă de lut, dezmierdînd o plămadă docilă de ceară, sau sculptînd o eternă bucată de marmoră...</p>
                  <p>De pe vîrfuri înflorite de un punct luminos de spumă, în negre și oarbe prăpăstii de umbră, se scufunda corabia, ca să se înalțe iar și să plutească în neștire. Ude și rigide, frînghiile atîrnau, neputincios bătrînul pilot cîrma, o stea nu se mai vedea, și întîmplarea singură cîrmuia acum înjghebarea aceasta de scîndură ce plutea pe infinitul mișcător.</p>
                  <p>Zorii nu-și arătară geana lor de lumină, orbitor rotundul disc nu rumeni fața apelor, și noaptea ziuă nu se mai făcu, nici ziua nu-și mai acoperi strălucitoarea față ca să-și poată arăta cerul înfloritele grădini de stele și luceferi ce fac podoaba nopților.</p>
                  <p>Funebru, uraganul, oprindu-se acum pe o creastă, acum pe alta, își cînta simfoniile. Din munți de apă ridicați în slavă și apoi năruiți în adîncuri, din miliarde de picuri înălțați și apoi risipiți în ploaie sonoră, din mii de perdele de neguri adunate la un loc și apoi sfîșiate în bucăți, cînta năpraznicul vînt, umblînd stăpînitor peste abisuri.</p>
                  <p>Udă, hlamida Didonei îi arăta și mai bine sculpturalele-i forme. Peste nudul ei divin, alba-i tunică înflorită pe margini se lipise acum ca valurile umede ce le aruncă un sculptor peste o machetă de lut, iar Hipparc privea la ea ca și cum pentru întîiași dată își dădea seama de comoara ce-o ținea în brațe. Drăgostitor o ținea, acoperind-o cu trupul lui, dulce căuta să-i încălzească înghețatele-i mîni la piept, dezmierdător îi netezea părul și o ferea de valurile ce măturau puntea, așteptînd să se potolească furtuna.</p>
                  <p>Din nicăiri însă o zare măcar nu-și tremura nădejdea. Biruitorul întunerec stăpînea mereu, și talazurile mai întețite și mai furioase parcă băteau în schelăria de lemn și se cățărau, unul după altul, ca să vadă frumusețea Didonei.</p>
                  <p>Dar a clădi pe nisip sau pe valuri este totuna, și șubreda jucărie fără temelii, non-sensul acesta înjghebat din funie și din lemn, ce purta sculptat pe proră un ochi deschis ca talisman, își desfăcu obosită încheieturile netrainice, aruncînd o floare abisului.</p>
                  <p>Albă și frumoasă plecase zvelta triremă, lunecînd ca o lebădă pe valuri, în vesele cîntece pornise într-un tulbur amurg, în ritmate lovituri de lopeți ce se înălțau și recădeau după sunetul flautului ce cînta pe punte, neștiind că o să-i iasă despletita furtună în cale și că o să-i smulgă, una după alta, podoabele...</p>
                  <p>Veselă plecase, ducînd cu ea frumusețea, nebănuind că de la începutul lumii ea a fost pierzarea și că pe acolo pe unde trecea desăvîrșitul micile patimi și neputincioasele neajunsuri fierb și își arată hidoasa lor față.</p>
                  <p>De mult încetase notele de flaut după ritmul cărora se mișcau lopețile, căci cum puteau să lupte bietele sunete trezite de un suflu omenesc față de uriașa simfonie a vîntului, ce cînta cu miile ei de glasuri...</p>
                  <p>Învinsă se cumpăni frumoasa triremă, ce lăsase în urma ei vedenia unui oraș de marmoră și, nemaiputînd lupta și ținea piept năvalei furioase de valuri, dispăru în adîncuri...</p>
                  <p>Din munții de apă ridicați în slavă și apoi năruiți în prăpăstii, din miliarde de picuri înălțați și apoi risipiți în ploaie sonoră, din mii de perdele de neguri adunate la un loc și apoi sfîșiate în bucăți, urma să cînte năpraznicul vînt umblînd stăpînitor peste abisuri.</p>
                  <p>Fioroase răcnete ici-colo se ridicară, chemări duioase după ajutor străbătură, deznădăjduite rugăciuni fluturară, albe veșminte luciră o clipă ca niște giulgiuri luptând cu strălucirea spumei...</p>
                  <p>Vesel însă trecu funebrul uragan, oprindu-se acum pe-o creastă, acum pe alta, ca să privească în abisuri, glasuri de trompete buciumau acum în vuietul lui, hohote de rîs izbucneau parcă, jucîndu-se cu fărămiturile pe care era, în sfîrșit, stăpîn.</p>
                  <p>Cuceritoare trecea puterea de-a lungul imensei curbe, uriașe zigzaguri fluide alergau scriind pe culmi cu lumini de spumă biruința, gigantică palpita inima tulburatei mări simțind, în sfîrșit, capul desăvîrșitei ființi pe care o rîvnise culcat pe sînul ei înghețat.</p>
                  <p>A lui Hipparc însă era ființa aceasta, de cînd îi desprinsese vălul alb din creștet și îi jurase credință pe pămînt și pe ape, în fața liniștii și a furtunilor. La pieptul lui, cum își găsise adăpost pe statornicele linii ale pămîntului, așa își găsi Didona adăpost și pe mișcătoarea suprafață a neodihnei. Volnic își întinse el brațul stîng, tăind întunerecul, în timp ce cu cel drept își ținea comoara și urmă să plutească pe adîncuri, pînă ce într-un zor de ziuă se trezi pe nisipul cald și umed al unei dune ce se întindea blondă ca un covor la marginea unei cetăți.</p>
                  <p>Albă, Dido, ca și întîii zori cînd el, ridicat pe un cot, dăduse într-o parte diafanele prostiri înflorite de dantelă ca s-o vadă, dormea și acum subt înflorita și diafana horbotă ce o făceau leneșele și stîmpăratele valuri înaintînd pe țărm. Scoici și alge marine purta acum în loc de juvaerurile nupțiale, stele de mare avea ca diademă în negrul ei păr și colorate meduze de-a lungul sfîșietei ei hlamide, dar mai frumoasă ca totdeauna părea, așa, pe țărmul acesta pustiu, unde îi aruncase întîmplarea. Umed era părul acum despletit și umede lungile ei gene ce străjuiau albaștrii globi adormiți. Pe gura ei marea parcă uitase un mărgean și scoicile albe prefăcute în pulbere parcă ninsese pe mînele ei palide...</p>
                  <p>Ce se întîmplase și ce căuta pe țărmul acesta necunoscut Hipparc întîi nu-și dete seamă. Obositul lui braț abia sprijinea capul în care încă vuia zgomotul furtunii ; și abia în tîrziu, cînd Dido după mărgeanul gurii își arătă geana zîmbetului ei de lumină, și-aduse aminte de alba galeră pe care plecase din țara lui ca să-și caute norocul.</p>
                  <p>Ca o secere ce intrase în răzvrătirea unui lan, astfel se întorsese în sfîrșit și vîntul de sud și intrase în norodul tulburatelor valuri, culcînd snopii de apă pe întinderea mării. Domolite, unul după altul, talazurile cu ritmice mișcări, împingîndu-și spre țărm sfîșiatele dantele de spumă, veneau drăgostitoare să sărute picioarele Didonei, și de la picioare să urce sfioase de-a lungul trupului spre sîn, și de la trandafiriul punct al sînului să urce mai departe, abia îndrăznind să înflorească o dungă de spumă pînă la luminosul zîmbet ce-l zugrăvea contururile gurii.</p>
                  <p>Domolită și supusă, venea neputincioasa uriașă să revadă ce stăpînise o clipă și nu putuse să păstreze, val cu val se ridica din adîncuri și privea din depărtări divina întrupare ce pierduse, și, nemaiputînd să-și cînte biruința, plîngea acum sfărîmîndu-și în stropi cîntarea, suspina abia mai avînd putere să trimită cercuri de valuri neisprăvite, murmura agonia celor din urmă note ce-i mai rămăsese.</p>
                  <p>Trist răspundea ecoul peșterilor de subt țărm, reluînd tema înfrîngerii, și nimeni, afară de Hipparc și Didona, nu știa ce cîntă domolita harfă a mării și ce răspund îndureratele ecouri.</p>
               </div>
               <div type="div3">
                  <head>Agora modernă </head>
                  <subtitle>Publicată în <hi rend="italic">Flacăra</hi>, I, 18, 18 feb, 1912, p. 142—143</subtitle>
                  <p>Închipuiți-vă un vast local cu geamuri veșnic aburite, umpleți-l după metodul indicat de Carrière, faimosul pictor, cît veți putea cu mai mult fum ; după perdeaua aceasta albăstrie de vis, faceți să se miște cîteva zeci de capete, ale căror contururi abia se văd în jurul meselor ; alungați pe un cîmp verde cîteva bile de fildeș care se urmăresc la infinit, se caută, se ciocnesc și se despart, ca iarăși să se adune ; dați drumul unei grindeni de zaruri ; zugrăviți îndărătul unei estrade pline de sticle, de bucăți de zahăr, de torturi, o femeie plictisită, ale cărei picioare nu se văd niciodată și peste capul căreia negrul zbor de puncte mișcătoare ce-l fac muștele îi zugrăvesc o imprecisă aureolă ; aprindeți ici-colo flăcări albăstrii de rom ce se înalță, se despletesc și joacă pe marginea paharelor ca fantasticile focuri deasupra comorilor ; descleștați nenumărate guri care să caște făcînd găuri de umbră, să rîdă aprinzînd fulgere, să vocifereze aruncînd invective și apostrofe ; deschideți și fîlfăiți în aer aripi mari de jurnale ; alungați din urmă, în goană, o serie de siluete negre ce scriu zigzaguri aprinzînd licăriri de pahare și trezind zîngăniri de farfurii la capătul brațelor lor întinse ; faceți să circule tot felul de mirosuri, de cancanuri, de paradoxe ; deschideți ușile din cînd în cînd și dați drumul zgomotoaselor ventilatoare de nu vreți să înăbușiți ; temeți-vă de ecouri și de curente, aveți grijă să puneți surdină tainelor și peste toate aceste aruncați o mare pată de <hi rend="italic">schwarz</hi>, și veți avea aproximativ imaginea unei cafenele.</p>
                  <p>Așa e în contururi vagi mult ponegrita „Agora modera", în care pe lîngă mulți alții, se adună și nestatornicii fii ai lui Apollo, ca aruncînd mici bucățele imaculate și albe ca zăpada în neagra pată de schwarz să-și spuie păsurile lor.</p>
                  <p>La anumite ceasuri, sombrere, macferlane și lavaliere, neisprăvite manuscrise și definitive poeme, trunchiate ori șchioape versuri, ori marmoreane și impasibile hexametre își mișcă picioarele și trec pragul veneratului templu. Ca înlăuntrul unui bazar minunat, fiecare își desface scumpeturile : unul aduce flori minunate culese prin cine știe ce tărîmuri, le flutură în aer ca să le puie în valoare culorile, le agită ca să le trezească mirosurile, le strînge cu dragoste la piept ca să arate mai bine cît preț pune pe ele ; altul, scuturîndu-și bogatele plete, suflă în trîmbiță de aramă trezind ecouri, ori așază simpatic etajere roze și etajere negre ; din Bagdad ori din Bassora, un armator sosind își ancorează zgomotos yahturile pline de nestemate, dă într-o parte bogate draperii, arătînd ochilor fascinați nudurile sclavelor aduse din exotice țări, Ie pune să moduleze romanțe și să cînte barbare imnuri, le face să schițeze indecente păsuri și, împurpurat de plăceri, ca un padișah oriental, contribuiește cu norul lui de fum la estomparea cuprinsului în care se țese marea cortină albastră ; mai departe, un al patrulea dă drumul la tot felul de șerpi, făcînd gol împrejurul lui, arată săgeți cu vîrful muiat în sucuri otrăvitoare, cuțite și pumnale cu două tăișuri, misterioase sticluțe ce poartă cîte un cap de mort zugrăvit pe ele, vechi și îngălbenite in-folii ale căror nume nu le mai poate descifra nimeni ; fiecare, în sfîrșit, își arată ce-a cules din țările visului și-ale himerelor, privindu-se ironici cu coada ochiului ori zîmbindu-și cu bunăvoință unul altuia.</p>
                  <p>Larg însă ușa s-a deschis și într-un miros pestilențial, chintesența mahalalelor, extractul fermentatului <hi rend="italic">guano</hi>, ce-a dospit îndelung la soare în locurile virane, duhoarea ce-a stagnat la gura canalurilor, barometricele efluvii ce călătoresc numai pe drumuri de noapte, nenumitele gazuri ce-și dau întîlnire numai în anumite unghere, toate alambicatele parfumuri ce le poate distila un rinichi scos din uz intră să bată în retragere și cele din urmă pături de oxigen.</p>
                  <p>Mirosurile, efluviile, extractele și chintesențele acestea alambicate, ce-au dormitat îndelung la gura canalurilor, au dospit cu beatitudine pe locurile virane, au călătorit și vor călători cu plăcere în orele nocturne, și-au dat <hi rend="italic">rendez-vous</hi>-uri clandestine în anumite unghere ; își au și ele partizanii lor, căci așa sunt făcuți unii, sau chiar cei mai mulți dintre contimporanii noștri, pe cari numai exalările amoniacale îi mai pot trezi și-i mai pot face să vibreze.</p>
                  <p>Fiind marele colector, maxima cloacă a acestor șerpuitoare rîulețe care nu mai pot reflecta cerul din multa murdărie ce-o tîrăsc în ele, ce nu mai pot face valuri ca să poată aduna lumină pe crestele lor, ce nu mai pot scoate glasuri cristaline din cauza verminei ce le amuțește ca o veșnică surdină, ei se adună și se strîng cerc ca o baltă imundă în jurul mesei celui ce-a intrat, și fiecare pe rînd, precum toți locatarii unei mahalale, se mișcă ducîndu-și cutia cu lături la zgomotul clopoțelului ce-l sună omul primăriei, oprindu-și odoriferantul lui vehicul la fiecare poartă ; tot astfel și ei, la semnalul dat de marele lor maestru, își destupă micele lor istorioare, captatele lor zvonuri, fermentatele lor știri, ignobilele lor cancanuri, ca să le verse în confidențialul suflet al marelui preot, ce va face artă cu ele...</p>
                  <p>Stupizi și naivi ca niște copii ai suburbiilor, ce-și pregătesc micile corăbioare de hîrtie și le dau drumul atunci cînd vine zăporul sau cresc apele mari de multe ploi și aleargă subt dunga murdară a trotuarelor spre răbdătoarea și mult nesătula cloacă ce le adună toate ; tot astfel și ei își dau drumul știrilor în auzul celuia ce-i unul din directorii mult reputatei reviste <hi rend="italic">Cloaca maximă</hi>.</p>
                  <p>Din depărtările tuturor suburbiilor, din îndepărtatele mahalale, din toate cotloanele, pe toate scursorile, pe tot ce poate mișca tulbure valuri, pe toată murdăria în mers, pe tot ce e pantă ori povîrniș, escadrele își iau drumul și pleacă spre nesătula cloacă care le atrage și le înghite, ca pe urmă, din ce-a adus fiecare corăbioară, din tot materialul fermentat, din tot noroiul și toate zoile înăcrite, umflîndu-se, să se reverse din nou și să se împrăștie pe aceleași drumuri, pe aceleași rîulețe, pe aceleași funduri de pimnițe și de cotloane, purtînd însă acuma marca parfumului lui personal, indelebila marcă a principalului Colector, stigmatul și parafa plină de noroiul al cărui secret îl are numai el însuși...</p>
                  <p>Și odată cu intrarea acestui om pitic și neînsemnat ca o Furnică, dar care totuși deține recordul pestilențialelor exalări, acestui om care pune în mișcare toate ventilatoarele pe unde trece și face să fluture batistele în aer ori pe unde își arată chipul de bizantin, minutul de exaltare cade, neîncrederea mijește o clipă în ochi, stînjenit și cu grabă își strînge fiecare minunile și privește îngrozit spre viitorul ce stă dincolo de perdeaua de fum și dincolo de neagra pată de schwarz.</p>
                  <p>Aci e gălăgie, e neutrul teren unde se revarsă canalurile, unde se adună paradoxele, e îngusta punte unde ambițiile se aciuiază o clipă subt același pavilion, e caravanseraiul unde toți intră și nimeni nu se eternizează.</p>
                  <p>Gol și enigmatic rămîne paharul din care visurile narcoticului s-au împrăștiat. Clipita colorată, trebuitoare acestor suflete de copii, a trecut, și a sta mai mult acolo în norul de fum e pierzarea.</p>
                  <p>Zarurile ce sună sunt fărîmarea vremii care trece nesăbuită și neroditoare, mînele tremurătoare ce le aruncă spun că nu mai sunt bune de altceva, ochii îndobitociți privesc în vid, așteptînd reîntoarcerea norocului ce nu mai știe să surîdă...</p>
                  <p>Și totuși, oaze simpatice se zugrăvesc, bătrîni cari au apucat alte vremuri, călători ajunși la capăt de cale, albi pensionari cu fluviale bărbi, areopaguri de fantome prin gura cărora vorbește glasul trecutului.</p>
                  <p>Adunați la un loc, anii lor fac veacuri, precum amintirile lor condensează o epocă. Țigarete groase de chihlimbar vechi au fiecare, lanțuri grele de aur îi înfășoară ca pe niște Prometei, inele arhaice cu peceți și simboluri complicate strălucesc pe degete, tabachere încrustate, cît niște besactele, se mută de la unul la altul, batiste mari parcelate în pătrate le umflă buzunările.</p>
                  <p>Ei singuri sunt fericiți, căci numai ei nu mai visează ; ei singuri sunt fericiți, căci sunt la capătul tuturor ambițiilor și nu mai au ce spera ; ei singuri sunt fericiți, căci sunt dezbrăcați de toate patimile...</p>
                  <p>Himere și visuri ce înșiră hexametrii ori arborează lavaliere ei nu mai au ; bătrînețea lor poartă șoșoni pe toate anotimpurile și contra tuturor noroaielor ; senilitatea lor nu se mai poate înduioșa de trandafiriile flori ce le poartă un ram tînăr în primăvară...</p>
                  <p>Oaza aceasta singură e fericită, picături negre de schwarz și albe bucăți de zahăr îi leagă cu un lanț împestrițat pe unul de celălalt, surdele lor urechi nu mai pot auzi zgomotul zarurilor, bumbacul ce li astupă auzul îi ferește de curente, de clevetiri și de vorbe rele, renunțarea ce o dă (sic) anii mulți i-a făcut în sfîrșit înțelepți.</p>
                  <p>Purta-vom și noi vreodată, o ! confrații mei mulți, înrudiți și noi printr-o vastă pată de schwarz, grele lanțuri de aur pe burți, fantastice inele pe degete, grele tabachere să ni le trecem cu prietenie unul altuia, bumbac în urechi ca să nu mai auzim clevetirile și nepăsarea ce-o dau anii mulți, ca să ne putem ierta unii pe alții și să ne adunăm în jurul acelei mese de marmură, într-un colț, ca acești bătrîni înțelepți și privilegiați — cine știe ?...</p>
                  <trailer>1 februarie 1912</trailer>
               </div>
               <div type="div3">
                  <head>Coco</head>
                  <subtitle>Din romanul plănuit „Arca lui Noe"<lb/>Publicată în <hi rend="italic">Flacăra</hi>, 1, 20, 3 martie 1912, p. 157</subtitle>
                  <p>Sînt longevități absolut primejdioase, și <hi rend="italic">Coco</hi>, papagalul favorit al coanei Adela, spre deznădejdea noului soț ce-și luase vecina noastră, se încăpățîna să trăiască și să-l persecute ca o eternă remușcare.</p>
                  <p>Să te muți așa într-o casă străină, cu arme și bagaje, cu tabieturi și obiceiuri, cu ticuri și năravuri, și să poți să te adaptezi mediului înconjurător, să știi să respecți așezarea mobilelor ce și-au căpătat un fel de inamovibilitate, după multele servicii făcute și după locul adecvat ce poate să-l ocupe în măsuratul spațiu, să poți prinde din curgerea traiului zilnic anumitele simpatii pe cari bătrîna stăpînă a casei le-a căpătat pentru unele bibelouri și nimicuri ce o înconjoară și stau risipite pe etajere ori în prietenoase colțuri, povestind de aniversări și amintiri trecute, să fii atît de dibaci ca să dai fiecărei slugi, ce a slujit înaintea ta pe un altul, gradul de simpatie de care se bucura înainte și care crede că i se cuvine e într-adevăr o problemă cît se poate de greu de rezolvat.</p>
                  <p>Pe toate acestea însă scăpătatul boier izbutise să Ie aducă la bun capăt, și în scurtă vreme, precum deprinsese să se strecoare frumușel printre mobilele vechi, respectîndu-le poziția cîștigată, tot astfel știuse să-și atragă, prin vorbe blajine și bacșișuri pe ascuns strecurate, și simpatia vechilor slugi.</p>
                  <p>Toți și toate, mobile și oameni, uitaseră, parcă odată cu stăpîna, pe trecutul stăpîn și se plecau întâmplărilor, căci se vede că așa e făcută viața...</p>
                  <p>Înaripata dihanie, ce nu mai avea astîmpăr cît ținea ziua, însemîndu-și pretutindeni locul pe unde se așeza cu albe constelații, singură însă își mai aducea aminte și nu voia cu nici un chip pe noul venit ce se mutase într-o dimineață în primitoarea casă a răposatului ei prieten și stăpîn, conul Tudorachi.</p>
                  <p>Un instinct obscur îi spunea ei, se vede, că noul venit în casa lor nu e decît un parazit, și așa fiind, mai tare la suflet și mai mîndru poate ca cei ce-l înconjurau, rămase rece la toate foile de salată suplimentară, precum și la toate smochinele cu care noul oaspe îl îmbia cu atîta dărnicie.</p>
                  <p>Tăcut și trist, cu capul lui alb adăpostit subt aripa cenușie, visa îndelung, aciuiat cînd pe ramurile întinse ale auritului candelabru, cînd pe prichiciul sobei, cînd pe prepeleacul de lemn, unde se legăna ca un echilibrist pe inelul aninat, visîndu-se poate prin somn pe o mlădioasă creangă în virginele păduri de unde fusese adus...</p>
                  <p>Într-un instinct de libertate atunci, aprinzîndu-și irisul galbăn ca aurul subt alba pleoapă lăsată pe obraz, își întindea aripele în treflă și se avînta spre bucata de infinit ce i-o zugrăvea geamul, bătea cu deznădejde în nevăzutul zid, ce are culoarea aerului, și apoi se reîntorcea și mai trist și, reluîndu-și locul pe inelul ce se clătinase o clipă în vid, alb pe creastă și pe pîntec ca o zăpadă, plumburiu, ca presurat cu cenușă pe spete, pe aripi și pe picioare, roș ca zugrăvit cu sînge închegat pe coadă, își umbrea din nou fărîma de aur din ochi subt pleoapa făinoasă și recădea în somnolența și melancolia lui de exilat...</p>
                  <p>Fluvii mari, cu tumultuoase și spumegate valuri, gonind subt adumbrișuri de uriașe păduri ce-și lăsau cortinele grele de iederi și de liane pînă pe țărmuri, îi treceau pe dinaintea ochilor lui închiși atuncea poate ; bărci informe și primitive, sculptate într-un trunchi de copac, din cari oameni negri ca niște bucăți de noapte își ridicau vîslele licăritoare de picuri spre el și semenii lui și alunecau mai departe, i se năzăreau poate ; mii de zgomote stridente, de glasuri înțiglate, de rîsete sonore, de bătăi de aripi ce mutau umbrele din loc, luîndu-și zborul, de chemări și de răspunsuri, de frînturi de vorbe ce încercau să moduleze dulcele glas omenesc îi loveau auzul ; și atuncea, dînd un țipăt, se trezea din nou și privea în jurul lui mirat, la mobilele străvechi, la cunoscutele bibelouri și. la noul lui stăpîn ce dormita într-un jeț, cetind „Voința națională".</p>
                  <p>Viclean, dușmănos și cu pleoapele lăsate subt ochelarii măritori, ca și cum ar fi vrut să-și ascundă întunecatele gînduri ce dormeau în limpezile safire ale ochilor, potrivnicul îl privea pe dedesubtul foii mari deschise, în lături, făcîncîu-se că nu-l vede, și cetea înainte interesantul cotidian al cărui partizan era.</p>
                  <p>În umbră însă, de multe ori, lăsîndu-și jurnalul pe genunchi, mîna lui păroasă de asasin la orice țipăt strident se crispa, și două licăriri, una albastră și cealaltă de aur, se întîlneau o clipă, două dușmănii se încrucișau și se stingeau din nou.</p>
                  <p>Legănat pe trapezul lui, Coco își aducea aminte, în micul lui creier obscur făcea sforțări poate, voind să transpuie o imagine, și figura vechiului stăpîn, ce sta pe același jeț unde stă acum potrivnicul, se refăcea la loc, cu mustățile lui albe, tunse scurt, cu tufoasele sprîncene ce adumbreau ochii buni, cu patriarhalul halat cu care era el deprins de atîta vreme — și un glas domol și blînd, venit ca de pe altă lume, răsuna din nou parcă, prietenos și cald, și prindea să-l cheme :</p>
                  <p>— Coco ! Coco !</p>
                  <p>Blajin, prietenul lui bun venea spre el, o mînă tremurătoare se întindea spre trapezul lui mișcător și îl lua, un pămîntean și o înaripată se înfrățeau, pudrat pe creastă și licăritor de străluciri, el, bietul suflet rătăcitor de acum ce nu-și mai afla hodină, își întindea aripele pe umărul celui legat de pămînt și îi răspundea chemîndu-l pe nume, ca pe un frate ce-i era :</p>
                  <p>— Tudorachi ! Tudorachi !</p>
                  <p>Alungat parcă, numele acesta însă pe care-l învățase el, auzindu-l rostit de atîtea ori pe zi din gura cucoanei Adela, ca și din gura bătrînilor slujitori, de la un timp nu mai răsuna în casă.</p>
                  <p>
                     <lb/>Un alt om, ce purta halatul celui vechi, îi luase locul, o altă ființă, spre care mergeau veșnic ochii drăgostitori ai cucoanei Adela, se mișca în cuprinsul cu mobile vechi și cunoscute ; un alt nume străin rosteau acum slujnicele și musafirii cunoscuți lui Coco de atîta vreme.</p>
                  <p>Părăsit și trist, cu picioarele umflate de bătrînețe și cu creasta lăsată pe o ureche, perzîndu-și penele în zborul lui necontenit și fără de astîmpăr, el singur, ca un păstrător al datinilor și al obiceiurilor, nu se putea împăca cu noua stare de lucruri.</p>
                  <p>Ce era omul acesta ce răsărise așa pe neașteptate în casă, cine era acel ce-l necăjea pe ascuns, aruncîndu-i priviri dușmănoase de asasin și încerca să-l drăgostească și îi spunea vorbe mîngîietoare față de ceilalți, de ce nu-l putea el iubi și nu simțea decît ură pentru el ?...</p>
                  <p>Și fiind așa, somnul singur îl mai mîngîia. Stăruitor, subt pleoapa închisă, cu pliscul negru înfipt în piept, cu unghiile mari strîngînd lemnul mișcătorului trapez, ca învătuit de promoroacă sau cernut de o brumă timpurie, mîhnita volatilă încerca să se reîntoarcă în pădurile-i virgine, cerca să se viseze pe o creangă mlădioasă arcuită peste un fluviu uriaș, revedea în somnolența ei infimele bărci mînate de oameni negri ca noaptea, ridicîndu-și licăritoarele vîsle în aer, retrăia cu amintirea auzului stridentele glasuri ce se chemau, sonorele rîsete ce se urmăreau printre perdelele de liane, neastîmpăratele aripi ce mutau umbrele din loc, luîndu-și zborul, — și ofta prelung, deschizîndu-și arare licăritorul iris de aur subt greaua pleoapă...</p>
                  <p>Într-un amurg însă, cum adormise pe un ram al candelabrului, o lumină vie îl făcu să se deștepte și un hohot de glasuri îi izbi auzul. Subt lumina prietenoasă ce se răspîndea de subt globurile lămpilor, coana Adela, ca să sărbătorească ziua noului amfitrion, adunase în sindrofie prietenii. Siluete cunoscute lui Coco se mișcau de ici-colo; gesticulau în vastele jețuri, guri mari, deschise, aruncau nouri de fum, bătrînul fecior intra și ieșea aducînd pe tave de argint cînd dulcețuri, cînd aromate cești de cafea ; și cu toții, ca și cînd vechiul stăpîn nu mai trăise niciodată, stau acum strînși roată împrejurul noului amfitrion, care făcea onorurile casei.</p>
                  <p>Gătit într-o haină neagră și simandicoasă, potrivnicul, cu o vestă larg deschisă peste o cămașă frumos scrobită, își juca apele celor trei nasturi de diamant ce fuseseră ai răposatului și pe care inconstanta consoartă îi dăruise, într-un elan de senilă recunoștință, de ziua lui.</p>
                  <p>Emfatice și sfidătoare, ca trei ochi limpezi și plini de soare, luceau cele trei diamante pe cămașa scrobită a parazitului, licăritoare, ca trei lacrimi cristalizate ce s-ar fi rostogolit din înaltul unor ochi, clipeau pe plastronul parvenitului ; iradiante ca trei mustrări ardeau frumoasele diamante, orbind privirile celor ce cădeau pe ele ; și nimeni nu vedea ce vii și licăritori se aprinseseră ochii pasărei ce privea de sus, de pe ramul candelabrului.</p>
                  <p>Beat și mulțumit de sine zîmbea parazitul, scoțîndu-și pieptul înainte, cu gesturi mari, ca și cum ar fi vrut să arate că tot ce-l înconjoară prin munca și stăruința lui a fost adunat; vorbea povestind tot soiul de întîmplări, în care cinstea, munca și străduința erau apoteozate cu cel mai mare cinism.</p>
                  <p>Obraznic și îngîmfat de strălucirea celor trei lacrimi postume ce dormiseră îndelung la umbră, în cutioarele lor de catifea stacojie, și pe care ajunsese, în sfîrșit, să puie stăpîntre, își istorisea parazitul triumfurile carierei lui de birocrat și de Don Juan ce știuse să se facă iubit, și nu lua seamă ce bizar îl priveau ochii de aur ai pasărei ce se deșteptase pe ramul candelabrului...</p>
                  <p>Strălucirile acelea ce licăreau pe zăpada plastronului le mai văzuse Coco în viața lui, peste punctele acelea de lumină se mai aplecaseră ochii lui altădată, cele trei boabe de foc albe erau trei amintiri ce se redeșteptau și care îl atrăgeau imperioase spre ele ; și așa fiind, ca fascinată, pasărea, luîndu-și zborul din înaltul candelabrului și, în uimirea tuturor celor de față, lăsîndu-se pe pieptul alb al dușmanului, cu ghearele puternic înfipte de marginea vestei și cu ciocul întins spre cele trei lacrimi clare ce ardeau, începu să strige într-un țipăt strident :</p>
                  <p>— Ai lui Tudorachi... Ai lui Tudorachi... Ai lui Tudorachi...</p>
                  <p>Ca o gheară se întinse mîna parazitului spre el, căutînd să-l descleșteze după marginea vestei, dar ghearele lui Coco țineau dîrz de ea ; în drăgostiri se potoli furia mînii, în vorbe domoale și prietenoase se îndulci mînia stăpînită a glasului celuia ce se vedea dat pe față, dar neîndurata pasăre, ca și cum n-ar fi învățat niciodată în viața ei alte vorbe decît acestea, nu se da, urmîndu-și în rîsetele tuturora acuzatorul laitmotiv...</p>
                  <p>Postumele lacrimi însă pînă la sfîrșit i-au fost nefaste, și cum un fir de pătrunjel e de ajuns ca să amuțească un glas nevinovat, Coco își plăti cu moartea accesul de sinceritate și de statornică recunoștință.</p>
                  <p>Moi și neputincioase își dezlipi a doua zi biata pasăre ghearele de pe trapezul ei mișcător, unde visa, cu un zgomot surd, făcînd ca un amestec de cenușă și zăpadă, se rostogoli pe covorul vechi ; ritmat se mai leagănă o clipă deasupra-i bara pe care visase atîta timp și rămase neclintită: mîhnită crescu tăcerea împrejurul acestei morți necunoscute, și parazitul aciuiat în casa coanei Adela, nemaiavînd atunci nici un martor care să-i trezească remușcarea, trăi pînă la adînci bătrînețe, nesupărat de nimeni, în casa cinstitului Tudorachi, folosindu-se de tot ce adunase truda lui și purtînd pe imaculatu-i plastron, la zile mari, cele trei diamante albe ca niște lacrimi, ce dormiseră atîta timp în cutioara de catifea stacojie.</p>
                  <trailer>4 februarie 1912</trailer>
               </div>
               <div type="div3">
                  <head>Scînteia</head>
                  <subtitle>Publicată în <hi rend="italic">Minerva</hi>, an. IV, nr. 1151, 1 martie 1912.</subtitle>
                  <p>Purtătorilor de fărașe.</p>
                  <p>
                     <lb/>Sunt energii supraomenești care te înspăimîntă. Într-o șubredă făptură de lut întîmplarea închide cîteodată atîta putere, atîta dărnicie de a se cheltui, o așa de covîrșitoare voință de a se manifesta, încît rămîi uimit. Tainice și triste însă, spre suferința șubredei închisori în care au fost închise, energiile acestea dorm coperite cum doarme cărbunele abia licăritor în cenușă, fără ca nimeni să bănuiască în el un incendiu. O întîmplare îl poate stinge, un pas greoi poate trece peste el ca să-l facă una cu pămîntul, dar vînturile patimilor rătăcesc și ele, aleargă de ici-colo, pătrund slobod pretutindeni și mica scînteie hrănită de ele poate deveni fluturul de foc ce-și va întinde aripele și va zbura luminînd întunerecul.</p>
                  <p>Tăcute, făpturile acestea făcute pentru suferință, își ascund sîmburele de lumină, fumurie pare ființa lor pe dinafară, ingrată de cele mai multe ori a fost natura cu ele, ori chibzuită poate, ca un avar care-și ascunde lucrul cel mai de preț pe care îl are în cea mai de rînd și mai banală ascunzătoare. Ei sufăr, dar cu cît sufăr, cu atît mai vie lumina lor arde. Cei ce-l împresoară își pun în fața lui opacele lor ființe pe care natura le-a dăruit cu o frumuseță trecătoare, neștiind că ele nu-s decît niște umbre vane ce joacă dinaintea unui foc...</p>
                  <p>Și focul arde. Fluturul de beteală și de jar își întinde aripele, rumenește mai întii zarea, luminează umbrele cele mai apropiate ce dormitează așternute în preajma lui, își tremură apoi fantasticile vîlvătăi și acoperă întreaga-i ființă într-un giulgiu de flăcări, dezvălește infinituri în adîncuri, fulgeră culmi și luminează crestele, urcă în spirale spre cer și recade apoi împrăștiindu-și darnic jăratecul la lumina căruia ațipește din nou, privind plin de curiozitate împrejurul lui.</p>
                  <p>Fantomatici și sperioși, cei ce-și jucau umbra ființelor lor opace în fața incendiului aprins de el, au prins îndrăzneț să pășască, venind fiecare cu fărașul lui să ia o mînă de jăratec în fața căruia să-și poată încălzi frigurosul lor suflet. Vii, aprinși de lumina furata, au început să strălucească ochii lor și o data deprinși cu strălucirea, le-a fost groază ca s-ar putea întoarce întunerecul...</p>
                  <p>Ațipit, cel ce lăsase să recadă peste el un giulgiu de cenușă, privea cum fiecare se lumina acum cu focul lui, cum dornici de a mai vedea crestele luminate și transparența negrelor adîncuri făcute oglindă aprindeau pretutindeni incendii pe care nu aveau cu ce le hrăni.</p>
                  <p>Și noapte s-a făcut iar cu încetul. Negre s-au împînzit întîi umbrele departe, sperioase apoi s-au tîrît mai aproape, roată de întunerec s-au strîns ca o pleoapă în jurul unui ochi licăritor și apoi covîrșitoare și compacte s-au întins pretutindeni.</p>
                  <p>Visătorul însă visa și nu vedea deznădejdea celor ce rămăseseră afară, așteptînd la poarta casei lui, făcută din întunerec, cu fărașurile în mînă. El visa ținîndu-și scînteia lui coperită sub cenușă, meditînd să lumineze cu ea, cînd va veni timpul, alte orizonturi nebănuite, alte adîncuri în care lumina nici unei torțe nu-și jucase încă despletita-i văpaie.</p>
                  <p>Cu mica lui scînteie ascunsă în suflet, pe care știa că atunci cînd va voi poate s-o împartă în înmiite fărîmituri de lumină, cu care să iasă și să le arunce în întunerec, cum iese cel Atotputernic cu nesfîrșitu-i cortegiu de constelații și le aruncă pe cer ca o ploaie de albe flori de jăratec...</p>
                  <p>La ce bun însă să mai luminezi pentru ochii orbi, de ce să umbli cu un rug aprins în întunerecul unui pustiu, de ce să faci pe Vestala și să slujești un cult să întreții o putere, să păstrezi o bucată de soare în tine ca un diamant ascuns în întunecimile sepulcrale ale unei mine, cînd întunerecul e o neagră mască ce poate să ascundă toate infirmitățile, cînd umbra e un văl ce poate să cadă peste toate gesturile lașe, cînd noaptea e o pată atît de ocrotitoare tuturor micimilor !</p>
                  <p>Să știi că poți fi un fluture de foc cu incandescente aripi, o fantastică ființă făcută dintr-o umbră de aur luminoasă, o ciudată ființă urzită din clare transparențe, un capriciu al naturii zămislit din fosforescențe și iradiări, o diafană imagine scăpată dintr-un creer de zeu într-un minut de fericită inspirație, că poți să alergi liber, să bați văzduhul căutîndu-ți drumul fără nevoia unei busole, să razi pămîntul, aprizînd o scînteie ca fulgerătoarea rîndunică în zborul ei nebun într-o oglindă de apă, să crești în volbură spre cer, despletindu-ți din creștet, ca o mireasă, fulgerătoarea cascadă de beteală, să alergi de-a lungul cerului întunecat, aprinzînd pretutindeni constelații orbitoare, să recazi subt formă de trăsnet din înălțimi pe capul atîtor stupizi filistini ce stau să-ți urmărească fantasmagoricele-ți capricii ; și cu toate acestea să te sfiești să-ți pui un paratrăsnet înălțimilor, să-ți îndulcești lumina cu un abajur, să-ți pui la adăpostul unui obroc scînteia, e într-adevăr o nebunie.</p>
                  <p>Oricît de întunerec ai face în jurul tău, ori cu cîte paravane de umbră ai căuta să te înconjuri, ori cîte ziduri compacte ai înălța între tine și lume, printr-o crăpătură lumina tot va pătrunde, de dedesubtul unei uși dunga de strălucire își va scrie oricum aurul ei.</p>
                  <p>Și așa fiind, sătul de negrul întunerec, de imensa noapte ce începea de la infinitul fereștilor lui, de îndoiala cortină de umbră ce se lăsase după el și după care stau milogii ce veniseră cu fărașurile în urma incendiilor ce le aprinsese, ca să aprindă la rîndul lor altele efemere, pe cari puternicul și nemilosul vînt, ce-i o putere și el, un concurent, o mîndrie ce caută să se afirme necontenit și izbutise să le stîngă, reînsuflețit de mîndrie, ieși din nou, și, făcîndu-și scînteia fluture de foc, își întinse aripele și zbură urmărit de toată cohorta neputincioșilor, lăsînd din cînd în cînd să-i cadă fărîmiturile de jar în negrele fărașe ale celor cel urmăreau...</p>
                  <p>Și o goană începu de atunci, un vîrtej nebun, a întrecere fantastică a celor ce vor putea prinde o scînteie, un <hi rend="italic">match</hi> neobosit al celor ce vor putea afla unde se va putea aciuia fluturul de foc ca să se poată odihni o clipă, al tuturor nevolnicilor, care îl vor putea surprinde într-un moment de deznădejde și de îndoială.</p>
                  <p>Capricios, fantastic, nebun, plin de toane și de fantazie, neascultînd nici o lege și nici un obicei, sărind de ici-colo, scînteie azi și fulger ascuns într-un diamant mîine, fosforescență de putregai ieri și vălvătaie ce urcă spre înălțimi într-un capriciu, slăbiciune într-un minut și energie nețărmurită într-altul, seninătate domoală o clipa și furtună și uragan umflat în trombă mai tîrziu, fluid iradiant ce călătorește în subpămîntenele curente termale ca să dea putere timpurilor ramolismente, ori chintesență de volți ce stă să străfulgere o biată energie trecătoare, visătorul a ieșit din nou, s-a răspîndit, și-a domolit pasul, și-a pus surdină de catifea încălțămintelor ca sa nu-l audă nimeni și, o dată suflînd în trompeta de alamă a incendiilor, cu iradiări de lumini pe cască, a împins porțile de întunerec și apărînd a zis, parodiind maxima blajină a lui Christ :</p>
                  <p>"Lăsați fărașele să vie la mine!"...</p>
               </div>
               <div type="div3">
                  <head>O victimă a lui Gutenberg </head>
                  <subtitle>Din romanul plănuit „Arca lui Noe"<lb/>Publicată în <hi rend="italic">Minerva</hi>, IV, 1176, 28 martie 1912, p. 1</subtitle>
                  <p>...Am fost liber altă dată și stăpîn pe viața mea. Am umblat încotro m-au împins capricioșii pași ai fantaziei și cum am trecut multe praguri am trecut și pe acelea ale multor muzee din străine țări.</p>
                  <p>M-am oprit îndelung în fața ramelor aurite, în care rîdeau ancestrale nuduri rămase totuși tinere prin puterea artei ; pietre informe prefăcute în giuvaere am văzut, precum și stîngace cuțite de silex ce pretindeau a fi cea mai perfecționată armă pentru omor în alte vremuri.</p>
                  <p>Cu o răbdare ciudată m-am plecat peste tot ce a știut să facă omul, cu o bolnavă bucurie m-am oprit față de tot pasul pe care energia acumulată a veacurilor a putut să-l facă spre frumos și n-am putut trece cu toate acestea fără să nu-mi opresc pașii deopotrivă și în fața vitrinelor unde stăteau rînduite, ca o pildă barbară, tot ce-a putut inventa inteligența unui tiran ori fantazia nejudecată a instinctului în dauna superiorității cu care ne pretindem înzestrați.</p>
                  <p>Străvechia roată pe care se arcuia trupul celui osîndit am văzut-o, cătușele grele ce tot țineau înlănțuit de un zid pînă la agonie le-am văzut și pe ele, omul de fier în care intra de vie victima ca într-un sicriu, monstruoase pîlnii prin care se turnau cu de-a sila lichidurile în gura celui însetat de justiție, mînușa de piele care udată de apă se strîngea uscîndu-se pe urmă, înfășurînd tot mai strîns degetele închise în tăieturile făcute și umplute cu sare, din dosul palmei, am văzut-o și pe ea, și cîte altele nu le-am văzut, îngrozindu-mă de multele chinuri îndurate, de nenumăratele lacrimi ce trebuie să fi curs, de nesfîrșiteie picuri de sînge ce-au stropit desigur dalele de piatră și s-au scurs pe jghiaburi nevăzute de nimeni, de sfîșietoarele glasuri ce trebuie să se fi ridicat în van, fără ca nici un ecou să le poată răspunde.</p>
                  <p>Nenumăratele forme ale torturei le-am văzut, fulgerătoarea moarte și aceea care își tîrăște pașii purtînd obezi la picioare, cea care vine pe nesimțite și cea care întîrzie, viața care se strînge într-o flacără bruscă și aceea pâlpâitoare, deasupra cărei, din vreme în vreme, se toarnă picătura nemilostivă de untdelemn și se apleacă rînjitul bestial al călăului spre a putea vedea prelungindu-și suferința și a reîncepe agonia.</p>
                  <p>Pe lîngă toate acestea visător am trecut, ca un diletant fericit, ce ia din viață ce e rău și ce e bun, ca un omeopat ce știe virtutea ce doarme într-un anumit număr de pilule și își dozează beatitudinea...</p>
                  <p>Și cum le-am văzut aceste multe intrînd într-un muzeu străvechi, am văzut și întîiele tipare, întîiele semne ciudate, sculptate cu răbdare în pătrate de lemn, întîiele figuri ce aveau să facă nenorocirea noastră, a tuturora, întîiele sunete mute care corespundeau unui anumit desen, întîiele nonsensuri ce de sine stătătoare nu spuneau nimic și care învecinate și puse la un loc aveau să formeze silabele și cuvintele care la rîndul lor trebuiau să formeze nesfîrșita rînduială de fraze și goana de perioade, a căror victimă era să cad mai tîrziu.</p>
                  <p>O carte cu scoarțe străvechi, cu ilustrații primitive făcute de mîni nesigure și nedibace, stătea de mărturie acelor vremi nesigure, povestind viața unui sfînt pe fiece filă, în josul căreia o legendă de cîteva linii istorisea viața și martirul lui.</p>
                  <p>Cu cîtă dragoste și cu cită pietate s-au aplecat ochii mei pe aceste legende, cu ce emoții am privit bucățile de lemn pe care se vedea săpată răzleață cîte o literă, cu cîtă cucernicie mi-am ridicat privirile spre portretul bătrînului Gutenberg, asemuindu-l și pe el ca pe un sfînt al Bibliei lui străvechi.</p>
                  <p>Vremile acestea însă au trecut de mult, și omul stăpîn pe viața lui s-a schimbat într-un rob, cel ce umbla încotro îl duceau capricioșii pași ai fantaziei lui are obezi azi la mîni și poartă povara unui condei pe care trebuie să-l urnească vrînd-nevrînd, cel ce iubea albul cu patimă azi a devenit un dușman al lui și nu poate concepe ca o zi să treacă fără ca s-o îndolieze cu nesfîrșite semne negre.</p>
                  <p>Bucățile de lemn de atunci, primitivele pătrate de stejar, pe care se zugrăveau cele douăzeci și șase de torturi pe care nu le bănuiam, cele douăzeci și șase de enigme ce trebuiau să corespundă tuturor simțirilor, minciunilor, patimilor, pretinselor idealuri, abstractelor idei și josnicelor orgoliuri de mai tîrziu, puseseră totuși stăpînire pe mine, căci nimeni nu știe ce-i viața și nimeni din noi, cînd este un visător, nu poate ști ce are să ajungă.</p>
                  <p>Viața e o înșirare de fapte, de întîmplări, de fire nevăzute, ale căror capete le ține în mînă un destin ce nu are o figură precisă, ce nu corespunde nici unui nume, contra căruia nu poți să te revolți și la porunca ciudată a căror trebuie să te supui.</p>
                  <p>Neluînd drumul drept, adică acela la al cărui capăt se găsește o diplomă drept recompensă, pentru a putea cîștiga o existență cinstită, am luat acela pe care l-am găsit ca să nu mor de foame.</p>
                  <p>Aspirațiile mele, ambițiile, visurile ce le-am avut, ca o apă care scade nealimentată de izvoare, le-am lăsat și eu să scadă. Apele care scad însă se reîntorc în soare, eu n-am fost fericit ca ele, și am ajuns într-o redacție a unui mare cotidian.</p>
                  <p>Împrejurul meu acum, în odăi deosebite, la mese mari, prototipul meu înmulțit, cu capul lăsat pe umărul drept, cu un braț ce face un gest de multe ori ce seamănă cu o îmbrățișare, cu un negru lichid dinainte, ce are însăși culoarea infernului, cu un instrument ce se termină printr-un vîrf ascuțit, ce poate de multe ori fi o armă mai periculoasă decît un pumnal ce știi să-l mănuiești, îndoliază albe pagini, înregistrează vești ce viu din tot universul, înseamnă vești triste și vești bune, înscrie dezastre ori bucurii, senzaționale fapte ori indiferente lucruri...</p>
                  <p>Ca un copac bătrîn ce a îndurat tortura anotimpurilor, ce-a crescut dintr-un pămînt unde oarba lege a fatalităților a adus o sămînță și a aruncat-o, el a crescut, s-a ridicat spre soare și, îndurînd legea fatală, primește pe foile lui deopotrivă nepăsătoare pulberea ce vine să le acopere, răcoritoarea rouă a nopții ce cade, fierbințile ploi ce vin aduse de arșiți, timpuria brumă ce-o aduce schimbarea temperaturii.</p>
                  <p>Zi cu zi, cînd a sunat ceasul și timpul anumit, își desface foaia și o aruncă vînturilor, plopilor, soarelui, furtunilor, înstelatelor nopți, drăgostitoarelor raze de lună, palidelor amurguri, ca și nesigurilor zori, căci niciodată viața nu-i aceeași și nu stă pe loc și nici o minută nu este la fel cu cealaltă.</p>
                  <p>Nepăsătoare cade foaia care spune un ceas, care a adunat un reflex, care a legănat o minută, care a zîmbit unei secunde, singură a luminat o clipă, a fost o veste desprinsă de pe ram și s-a făcut una cu celelalte ajunse pînă jos, copacul dimpreună cu ramul ce-au stat multă vreme căutînd să înverzească, să înscrie un ram gol cu o umbră viorie pe zăpadă, să arunce o galbenă foaie într-o toamnă tîrzie, să rîdă veselă și verde la soare ori să picure o lacrimă clară într-o noapte cu lună plină de primăvară.</p>
                  <p>Astfel fac și eu cu tovarășii mei, la care privesc peste umăr din vreme în vreme, atunci cînd gîndurile ca niște valuri obosite și scăzute nu vor să mai descindă izvorul spre zăgaz, ochi anonimi și goi din care nimeni nu mai privește se întîlnesc cu ai mei, rotunde rame din care portretele ce au stat multă vreme sunt absente, stau enigmatice în fața ramelor din care sunt absenți ochii mei, și atunci mă înspăimînt față de neantul pe care-l întîlnesc și mă înfior de goalele ferești pe prichiciul cărora nu se mai reazimă și nu mai poate privi viața de afară.</p>
                  <p>Sonerii clare cheamă, jucării prin cari toate știrile ce circulă în univers vibrează în preajma mea, tot felul de figuri patibulare apar și dispar, întinzînd o notă scrisă pe hîrtie, tot felul de telegrame sosesc, o nesfîrșire de valuri vine să bată și să se spargă de zidul redacției unde sunt robit.</p>
                  <p>Fila albă de hîrtie, ca un pustiu pe care pasul nici unei caravane nu și-a însemnat urma, ca un troian de curînd căzut, pe care nici-o dîră nu și-a scris violetul unei îndrumări, stă înaintea mea și mă fascinează, și atunci obosit îmi plec capul vid de gînduri pe umărul drept, pe umărul ce-i începutul brațului ce va însemna turpitudinile mele, și mă îndrum în pustiu, fac cei dintîi pași pe alba zăpadă și urmez înainte, privind la tovarășii mei, care fac același lucru, îndurînd robia coloanelor care se vor acoperi de litere, de negrele semne, de înfiorătoarele hieroglife ce sunt primii pași după care se vor lua atîția, ca să nu meargă nicăiri.</p>
                  <p>Foi după foi cad, cu inconștiența copacului le fac să tremure și să joace în lumină, le las să se vestejească și să cadă nepăsător lîngă trunchiul meu, mă acoper din nou și mă fac stufos, joc umbre și lumini, îmi strîng toată seva cît ține noaptea, ca să-mi pot hrăni înălțimea, mă uit la trunchi și îmi spun că degeaba o fac, și urmez, cu toate acestea, mereu împrăștiindu-mi pretutindeni foile, pe orice vînt și pe orice vreme, ca un osîndit ce sunt la veșnica și silnica muncă.</p>
                  <p>Și în ceasurile calme în ceasurile bune, cînd vești nu sunt, cînd cataclisme nu se întîmplă, cînd ambițiile marilor oameni nu se ciocnesc, cînd firele telegrafice nu mai vibrează, cînd orizontala față a marelui ocean pe care se înscriu toate valurile nu mai înseamnă nici o vibrație, atunci îmi aduc aminte de mine, de omul setos de senzații, care umbla liber, împins de fantazia lui prin muzee, revăd multele lucruri ce le-am văzut, evoc primitivele semne ale lui Gutenberg, asupra cărora m-am aplecat cu atîta emoție, și nu pot să cred că ele au devenit pentru mine, în adevăr, o tortură.</p>
               </div>
               <div type="div3">
                  <head>Arca lui Noe</head>
                  <subtitle>Prefață la noul volum cu același titlu (n. a.)<lb/>Publicată în Flacăra, I, 25, 7 apr. 1912, p. 193—199.</subtitle>
                  <p>Trăind în tulbure vremi și neștiind ce poate să aducă ziua de mîine, cum nu știa Noe înainte de a fi înștiințat printr-o misivă divină, am privit cu bunăvoință pe toți cei ce mă înconjoară, crezîndu-i pe toți de esență eternă, ca unii ce erau făptura lui Dumnezeu.</p>
                  <p>Toți semenii mei, după scripturile învățate, înfățișau însăși făptura și prototipul supremului creator, reflexul magicei lui oglinzi, gemenii uniformi ai aceluiași tipar; creatorul însă, în naivitatea lui primitivă, nu putea ști, nici bănui de teoriile viitoare, de adaptările ce fiecare dintre jucăriile fantaziei lui uriașe, măturate cu un gest plictisit de pe masa lui de sculptor în infinit, trebuiau să le îndure într-un mod fatal.</p>
                  <p>Cînd creezi și ai fantazie, cînd mîna ta ia la întîmplare aluatul inform pe care degetele îl modelează și asupra căruia puterea ta va sufla cu bunăvoință viața, nu e cu putință să nu te contrazici. Poate fi cineva sigur să creeze o operă perfectă, cînd multele forme îl cheamă, graba aceea care te mînă de a scoate din haos umbra, a tăia un contur și a-l trimite apoi ca să-ți faci loc pentru a tăia o altă bucată de umbră și a-i da drumul în univers ca să urmeze pe cealaltă, poți să fi sigur că-i va semăna ?</p>
                  <p>Migala, modelarea lentă și continuă, dezmierdarea mînei care alunecă, pipăiește, trece, ca să revie clin nou și să se încredințeze de conturul concretizat, cere liniște, închipuiește neputința, valorează uniformitatea, stigmatizează lipsa de fantazie, presupune oboseala cronică, și teama de a întinde mîna în nevăzut și de a scoate altă formă, în fața căreia va sta singur îngrozit, dar în fața căreia se va bucura veșnic ca de o nouă naștere, ca de o nouă germinație ajunsă, ca de o nouă eflorescență. Din toate creațiile acestea dibuite, din formele ce poate au păcătuit întrucâtva față de divinitate, din slăbiciunile și neajunsurile unora, din fragmentele perfecte și neasemuite ale altora, se va alcătui mîine prototipul, se va ajunge idealul, se va crea chintesența.</p>
                  <p>Supremul sculptor, printr-o idee prea mare de sine, dreaptă poate, ca un bun burghez, ce după o masă copioasă se joacă cu miezul de pîine rămas, cătînd să-și facă chipul lui, așa a făcut și el. Aluatul însă modelat și aruncat de pe fața albă de masă a căzut în noroaie și s-a murdărit, s-a îmbibat de tot ce întâmplarea a sporit cursul șuvoaielor în care a căzut și a ajuns de nerecunoscut.</p>
                  <p>Multele și diversele efigii ale celui ce simțea nevoia să creeze au umplut lumea și, date în lături de pe masa lui de sculptor ca să facă lor altora, au căzut și s-au rostogolit pretutindeni, căci aripi se vede că nu i-a venit în gînd să facă decît tîrziu, pentru anumiți privilegiați, ca să poată zbura și să nu cadă în noroaie.</p>
                  <p>Și așa fiind, într-o zi, cînd inspirația se vede că-l părăsise, s-a aplecat pe marginea ferestrei atelierului său, de unde începe abisul albastru, ca să vadă ce mai fac acei pe care îi alcătuise după prototipul divinei lui ființi.</p>
                  <p>Și albastra oglindă, nemărginita față senină pe care n-o încape nici o ramă, nu i-a mai trimis reflexul lui însuși, și multul bătrîn s-a văzut cu mirare deformat și întors de cum se răspîndise, schimbat la față și la suflet de cum voise să se perpetueze, cu totul altfel decît fărîmiturile căzute, decît marele aluat copt și rumenit la focul divinei lui inspirații.</p>
                  <p>Unul singur, ce parcă mai păstrase încă pecetea bizarei lui progenituri, îi mai atrase privirea, și atunci, într-un ciudat orgoliu sau poate din lene de creator, se hotărî să distrugă ceea ce crease și să păstreze numai ceea ce credea el că măcar pe departe mai păstrează întîiele însușiri cu care el le înzestrase.</p>
                  <p>Ca un biet poet însă, ce-și răsfoiește opera lui, voind să facă o selecție și nu se îndură, găsind ici o imagine fericită, colo o scăpărare ce-i mai amintește încă visurile lui juvenile, încordarea lui, viziunile fulgurante ce i-au trecut odată prin minte, slăbiciunile de visător orgolios, toate aplecările și simpatiile ce le-a avut, a început să se înduioșeze și nu s-a mai îndurat să distrugă, cum nu se îndură bietul bard să rupă o filă în care și-a concretizat un vis, o albă filă pentru care a cheltuit o neagră noapte inutilă.</p>
                  <p>Toată opera lui oricum vorbea, chezășuia de marele lui talent, de inspirațiile lui, păstra încă reflexul ființei lui divine și a o distruge singur însemna a se distruge pe el. Și o milă nesfîrșită atunci îl cuprinse, văzînd în orice semen un copil, denaturat poate, dar care totuși era un copil, și pe care dacă l-ar fi distrus ar fi însemnat să se distrugă pe el însuși.</p>
                  <p>O pildă era de ajuns, și atunci a hotărît să dea o pildă numai, să inventeze un sistem pedagogic, o represiune în masă, însărcinînd pe singurul pămîntean ce mai păstra caracteristica lui s-o aducă la îndeplinire.</p>
                  <p>Și astfel, Noe, întîiul armator al vremurilor, primi comanda unui titanic steamer ce avea să înfrunte surplusul imenselor rezervorii de lichiduri neîntrebuințate pe care le deținea cel înalt și cu care se hotărîse să dușeze patruzeci de zile și patruzeci de nopți biata omenire.</p>
                  <p>Un <hi rend="italic">steamer</hi> însă, care să încapă reprezentantele tuturor specimenelor pe care le crease Dumnezeu, nu se face cu una, cu două, tot astfel după cum nu se face un <hi rend="italic">Magnum etimologicum</hi>al unei nații de azi pe mîni.</p>
                  <p>Concesia luată, o sută de ani n-au mai contenit zgomotele de ciocane și gemetele de fierăstraie în șantierele practicului Noe, dar cum toate au un sfîrșit și centenarul se împlinise, armatorul trebui să-și scoată din docuri minunea în care avea să îmbarce multiplele dihănii ale marelui Barnum. Cu zgomot, pe grele șine povîrnite, cu albele pînze spînzurate pe o pădure de catarguri, ca un leviatan mirat în fața imensităților mișcătoare, jucăria de lemn, de funii, de macarale, uriașul leagăn îmbăiat în gudron și înfășurat în lanțuri, întîiul Ahasver ce avea să rătăcească, fără să poată arunca nici o ancoră în adîncuri, ciudata coajă de nucă ce avea să plutească peste un abis in voia valurilor și uraganurilor, primul vas-fantomă ce era menit să se coboare din creste în adîncuri, ca să se urce în cîrca altor creste, fără să mai poată întîlni nici o radă, nici un port, nici un golf prielnic, ce avea să umble necălăuzit de nici un far decît imensul ochi în care se strîng toate luminile, purtînd ca un steag lîngă proră alba barbă resfirată de vînturi, a bătrînului concesionar ; înfruntă, în sfîrșit, suprafața lichidă și porni fără busolă și fără harta în care stă zugrăvită roza vînturilor, la întîmplare, în voia lui Dumnezeu.</p>
                  <p>Un babei de glasuri urcă, un <hi rend="italic">Volapük</hi> neînchipuit își amestecă sonoritățile, un Esperanto fără pereche trezi tăcerea înfricoșată ce predomnește înaintea furtunilor. Ce avea să se întîmple cu ele, unde mergea acest norod select, prin ce întîmplare ciudată se găsise pe bordul aceluiași transatlantic multiplele ființe venite de la răsărit și din apus, trăite în galbenul nisipurilor ori în negrele păduri virgine, în înaltul necuprinsului și albastrului eter ?</p>
                  <p>Dedesubt, imensa căldare își fierbea lichidul în clocote, clăbuci ca deasupra unui uncrop forfoteau ridicîndu-se, tulburi și nisipoase valuri se ridicau răspîndindu-și spuma lor murdară, voind să arate parcă ce negre sedimente fierb la fund ; iar de sus, de sub imensul coviltir boltit, tot ceea ce supsese gura arsă de sete a lacomului soare, ca după o mare indigestie, recădeau din nou în cascadă, curgea ca din orificiul unui uriaș ce ar fi băut nemăsurat într-un ospăț, proptit pe arcadele cerului, și se revărsa tumultuos ca din prisosul unui roman ce și-ar fi pus degetul în fundul gîtlejului aplecat pe vomitoriu, grăbit și gelos de cei răzemați pe un cot pe circularele divane, care ospătau înainte, beți și cu ochii licăritori înălțați spre brațele molatec arcate ale sclavilor ce ridicau amfora ca să umple cupele pînă la vîrf, cu alba spumă ce-o da deopotrivă atît roșul de sînge, cît și galbănul de chilimbar al vinului îndelung adăpostit în umbra hrubelor.</p>
                  <p>Voios <hi rend="italic">five-o-clock</hi>-ul de bestii porni, cu zîmbete albe de dinți ori cu sclipiri de simandicoase coarne, cu licăritoare stele aprinse în lumina unui fulger pe copite ori cu luminoase scîntei divine în ochi, ieșite din compartimentele lor și adunate pe punte ca niște voiajori ce stau să-și ia adio de la cei rămași pe țerm, porni alaiul de privilegiați.</p>
                  <p>Ce era această chintesență de bestii, ce reprezintă această somatoză închisă într-o cutie șubredă de lemn purtând marca aceluiași concesionar, spre care țel mergea internaționala aceasta ce nu putea fi pusă la același diapazon, ce era acest tamazlîc de ginte eteroclite, dinte și corn, copită și unghie, gură și ventuză, gheară și periferii catifelate, glas și răget, instinct și inteligență, candoare și brutalitate; cu ce văpseli era zugrăvit pavilionul lor alcătuit din penele ce purtau toate culorile curcubeielor și nuanțele tuturor blănurilor ?...</p>
                  <p>Ce era această chintesență de bestii urcate în șubreda cutie de lemn ? Voi răspunde că era însăși multipla ființă a creatorului manifestată sub diverse forme. Ce era acest tamazlîc eteroclit, alcătuit din dinte și corn, copită și unghie ? Voi spune că erau diversele manifestații ale aceleiași ființi care, oricît de perfectă ar fi, nu poate fi niciodată unitară. Spre care țel mergea internaționala aceasta ce nu putea fi pusă la același diapazon ? Vă voi mărturisi că nu știu nici eu, după cum nu știa nici acela care le crease.</p>
                  <p>Ele însă au supraviețuit și au acostat fericite. Negru semn de doliu, neagră zdreanță purtată de furtună a întins corbul plutind prin neguri și s-a tot dus, fără să se întoarne înapoi. Albe aripi imaculate a desfăcut porumbul, ca o năframă a fluturat prin răzvrătitul uragan, semn imaculat a stăruit o clipă între două abisuri, fulg sclipitor s-a făcut micșorat de depărtări, scînteie diafană a jucat, ca un pic de spumă zvîrlit de valuri deasupra uriașelor creste, ca prefăcut din nou scînteie, jucător pic de spumă, fluturătoare năframă și albă treflă de lumină, să reapară ducînd înflorita ramură de măslin ce anunță împăcarea.</p>
                  <p>Sub o imensă arcadă făcută din șapte culori, ca sub un uriaș tunel boltit în negrul întunerec al cerurilor, legănata arcă trecu în manifestațiile de bucurie ale ciudatului norod.</p>
                  <p>Cu răzvrătiri, cu șiretenii, cu iscusinți, cu ascunzișuri, cu multele lor porniri și cu inconștienta lor aplecare spre a se multiplica, cu toate variațiile ce se pot face la nesfîrșit asupra celor două eterne teme, ce se cheamă bun și rău, Dumnezeu coborî din nou pe pămînt cu vasta lui turmă de bestii și le lăsă să se multiplice și să reprezinte fața lui divină.</p>
                  <p>Ele au stăruit și s-au selecționat, s-au îndepărtat una de alta și s-au adaptat diferitelor medii, și-au stins lumina ochilor ca să nu mai vadă soarele, prefăcîndu-se cârtite și călătorind sub pămînt, și-au exagerat personalitatea ridicîndu-și gîtul deasupra arborilor și ascunzîndu-și numele lui Dumnezeu sub pseudonimul de girafă, s-au strîns în mușuroaie ori s-au răzlețit în pustiuri, au întins aripi să se înalțe în albastru ori s-au coborît în adîncurile nebănuite, aprinzîndu-și un far luminos deasupra orificiului veșnic căscat ca să înghită o pradă, s-au făcut mlădioase, șerpuitoare alge, ori monstruoase balene ce aruncă necontenite clisme văzduhului cînd li se urăște cu imensitatea infertilă a singurătăților în care trăiesc, meduze ce mai poartă în gelatinosul lor trup reflexul curcubeului primitiv, ramificată și tentaculară caracatiță i-a plăcut să fie, ori neagră sepie ce aruncă un nour de cerneală în limpezimile în care se reflectează cerul s-a transformat, precum și în ființa mea neliniștită și ciudată i-a plăcut să se manifeste, spre deznădejdea mulților mei semeni.</p>
                  <p>Sepie și pe mine m-ai făcut, o ! mult fantazistule creator, într-un nour de cerneală m-ai osîndit să trăiesc și să te reprezint pe tine cu o pată, cu un stigmat, cu o urmă, cu o nesfîrșită dîră de slove, de puncte și linii, de exclamații și întrebări pe oriunde trec m-ai făcut să-ți însămn calea.</p>
                  <p>Într-un strop de cerneală îți oglindești ființa ta în mine, într-un nesfîrșit ocean de hîrtie boțit și zbuciumat în valuri, făcut din creste ascuțite și din adîncuri umbrite de patimi m-ai osîndit să plutesc, spre o arcadă luminoasă făcută din șapte culori mi-ai făgăduit să trec cînd se va potoli uraganul care mă zbuciumă, și eu m-am supus ție...</p>
                  <p>Albă și șubredă arcă din virgine foi mi-am făcut, deasupra cărora mi-am înplîntat ca un catarg condeiul.</p>
                  <p>Neagră și întristată ca o funebră zdreanță de doliu pornească dar întristarea și îndoiala mea ca să caute un tărîm și să nu se mai întoarcă înapoi; alb și imaculat ca zăpada, precum a pornit porumbul, ieie-și zborul bietul meu suflet și întoarcă-se înapoi de va fi cu putință cu verdea ramură de măslin spre arca ce-o îmbarc acuma și scoate-o Ia un liman fericit...</p>
                  <p>Iar de nu se poate toate acestea și arca ce mi-am alcătuit-o ca să scap de naufragiu multele spețe create de tine, o, Doamne, ca un val obosit ce se sfarmă de țărm aruncă și volumul acesta și crede că cel ce e un reflex al tău și-a căutat de multe ori să ridiculizeze divina ta esență, nu se va întrista și, ca un alt copil răzvrătit ce l-ai creat într-un moment de demență, va repeta și el după pilda lui, neputînd să-și mai împace supușii asupra cărora era menit să împărătească : „<hi rend="italic">După mine, potopul</hi>" !</p>
               </div>
               <div type="div3">
                  <head>Lui Octavian Goga</head>
                  <subtitle>Publicată în <hi rend="italic">Seara</hi>, III, 844, 23 mai 1912, p. 1.</subtitle>
                  <p>Am fost o grămadă pornită sub același steag. Am schimbat de steaguri și ne-am răzlețit. În taberi ne-am strîns din nou, baricade de hîrtie am înălțat și am schimbat de taberi, precum am schimbat și de baricade. Dușmanii de ieri am redevenit prieteni. Prietenii de ieri suntem astăzi dușmani. Stropul de venin căutat cu îndîrjire pentru a fi picurat în rana pe care i-o cunoșteai potrivnicului lacrimă de înduioșare s-a prefăcut și spinul ce-l țineai la îndemînă, în prinos de floare și în vorbe de părere de rău.</p>
                  <p>Grămada s-a răzlețit, fiecare căutîndu-și drumul. Cel ce-a slujit un steag a căutat să-și arboreze culorile lui proprii și să și-l apere singur. Bunul și răul din fiecare a căutat să se cearnă și sita fiecăruia a prins să împrăștie pentru el lamura sufletului lui, roditoare plăpîndă, în care avea să înflorească propria lui floare.</p>
                  <p>În paginile multe ce le-a scris fiecare și le-a împrăștiat la cele patru vînturi e viața noastră, cu toate patimile ei, cu toate efemerele iubiri și trecătoarea ură ce poți s-o resimți în momentele turburi, cînd judecata nu e stăpînă pe porniri...</p>
                  <p>O fatalitate schimbă și preface ordinea lucrurilor, și oricît ai spune tu și te-ai apăra, prietenul meu, nu vei putea face un pas ce nu e hotărît dinainte de alte voinți și de alte puteri oarbe de cari nu ne putem da seama, dar pe care simțurile mele le presimt.</p>
                  <p>Tu ai entuziasmul luptelor imediate, simți încă în vălmășagul în care te zbați îmbătarea sîngelui care fierbe, crezi în curentele ce le vei putea porni și zăgăzui încotro energia ta primordială vrea să le mîie, crezi și nu simți rănile multe care te sîngeră, precum nu simte în focul luptei soldatul glonțul care l-a lovit și merge spre moarte drept, rigid și iluminat, cu picioarele țapene înfipte în scări, spre moartea care-și ține deschisă (sic) giulgiul funerar la o cotitură de cărare sau la o margine de șanț.</p>
                  <p>Tu vrei să lupți și nu vrei să înțelegi că ești un visător, tu vrei să biruiești și nu-ți dai seama că nu-i același lucru să-ncaleci un Ducipal sau să cavalcadezi pe un Pegas.</p>
                  <p>La ce bun să mergi înarmat pînă în dinți, tare de convingerea ta, încrezător în aureola pe care o porți, bizuit pe zalele pe care ți le-a hărăzit cinstea, cînd tu uiți că ești un visător și că cvadrupedul pe care te-ai aruncat are și din sîngele celui dintîi și din al celui de-al doilea, că dacă o parte din el își umflă nările în vînt cînd simte praful de pușcă, ori nechează cînd aude glasul strident al trîmbiței, avînd și din sîngele celuilalt, se va opri visător și va ezita să pască o floare ce poartă culorile curcubeului pe ea și pe care întîmplarea a odrăslit-o în imensul și monotonul lan al ierburilor, unde fiecare fir e la fel.</p>
                  <p>Tu uiți că în timp ce Pegasul tău își va strînge aripile și va sta minunat în fața unei flori, cei ce te pîndesc vor putea să-și arunce săgețile și să caute să te doboare. Oprit în fața unui izvor, în care cerul se resfrînge, atras de o mireasmă ce călătorește dincolo de anotimpul care a dezlănțuit-o, chemat spre miragiurile pe cari le zugrăvește uneori soarele în zări, tu nu-ți dai seama că cvadrupedul tău trebuie să fie un Ducipal, și nu un Pegas, tu nu pricepi că în multe priveliști pe care spiritul ciudat al naturei, ori practicul spirit al oamenilor le seamănă, a pus și siluete de mori cu brațele întinse pe coline și că Ducipal și Pegas poate deveni o simplă Rosinantă în fața acelui aspect neașteptat.</p>
                  <p>La ce bun sulița ori tolba de săgeți, cînd Orfeu a purtat o harfă și a știut să înduioșeze multele bestii, de ce uiți tu că puterea cîntecului e suverană și că dacă stîncile, florile și bestiile rămîneau fermecate la vibrarea orficelor strune, cei ce te înconjoară n-ar putea rămîne și ei.</p>
                  <p>De ce nu înțelegi că atunci cînd vei fi sătul de murdăriile ce caută să le arunce fiecare asupra ta, de multe vorbe goale care se ridică în aer și se sparg ca niște bășici de săpun, de toată grămada ce te înconjoară și cu care n-ai nimic de comun decît lutul, te vei simți singur precum ne simțim fiecare dintre noi astăzi, ce ne-am grupat odinioară, și te va prinde un dor neînchipuit de tine și de muza ta, pe care vei porni s-o cauți pe un alt tărîm, ca Orfeu pe Euridice.</p>
                  <p>Singuri rămînem pretutindeni, prieteni buni, noi visătorii, singuri suntem pe pămînt și în cer, pentru că sufletul nostru e altfel alcătuit și mulțimea nu ne este prielnică.</p>
                  <p>Menadele te așteaptă, și crede că, orice vei face, un destin fatidic ne cîrmuiește ; și dacă va fi să fii odată sfîrșit de bestii, lira ta singură va mai pluti și va mai vibra ca lira miticului Orfeu pe valurile Hebrului.</p>
                  <p>Baricadele de hîrtie se vor dărăma cu tine și singur cu steagul tău vei merge, sătul de taberi, să-l împlînți la urma urmei în inima ta, singura redută sfîntă și demnă de apărat.</p>
                  <p>Frumos e idealul tău, și eu cred în el, dar harfa e de ajuns și singurătatea — prielnică. Dușmanii de ieri pot să-ți redevie prieteni, precum prietenii de ieri pot să-ți devie mai tîrziu dușmani ; stropul de venin pe care l-ai căutat cu îndîrjire ca să-l picuri în rana potrivnicului lacrimă de înduioșare se poate preface ; spinul ce-l țineai la îndemînă — în prinos de floare și în vorbe de părere de rău ; și cînd toate aceste se pot întîmpla, de ce nu ți-aș scrie aceste rînduri și de ce nu le-ai citi tu cu înduioșare cînd îti vin de la un prieten ?...</p>
               </div>
               <div type="div3">
                  <head>Reflecțiile unui respins </head>
                  <subtitle>Publicată în <hi rend="italic">Flacăra</hi>, I, 33, 2 iunie 1912, p. 257.</subtitle>
                  <p>"Flacăra” îmi cere să fac un gest ostentativ împotriva nemuritorilor noștri. Răspund că l-am făcut în alte vremuri, cînd aveam mai multe iluzii, și că tirada aceea inofensivă a fost destul de popularizată pe scena Teatrului Național de poetul Colum, ca să am nevoie să mai reeditez un gest inutil.</p>
                  <p>Am fost premiat atunci și n-am adormit pe laurii cîștigați, ci am lucrat înainte, conștient de mine, de drumul pe care merg. Ce-au făcut cei mai mulți dintre acei ce alcătuiesc neutrul corp nu știu. Afară de cîteva fericite excepții (vorbesc de „secția literară", bineînțeles), nu văd cîte pagini au adăogat consacrații operelor lor... „postume".</p>
                  <p>Mîhnire eu nu resimt, căci, reluîndu-mi cărțile surgunite din incinta nemuririi, îmi aduc aminte cu drag, precum fac desigur și tovarășii mei, de ceasurile multe pe care le-am cheltuit ca să le scriu, de truda ce am pus-o spre mai bine, de mulțumirile ce le-am trăit cu fiece pagină și de toate speranțele ce le-am închis în ele.</p>
                  <p>Aceste cei chemați să ne judece desigur nu le mai resimt de mult, ei nu mai duc visul cu dînșii, părăsindu-și masa de scris, nu mai știu ce e nesomnul și febrila așteptare a luminii ce va cădea pe paginile albe.</p>
                  <p>A crea e a renaște mereu, e a supraviețui zilei de ieri și a păși pe ziua de mîine. Voluptate mai mare nu poate să fie, și goana aceea nebună după himera visată ce dă străluciri ochilor și te face să nu mai simți oboseala ceasurilor care curg peste tine, să uiți cine ești și mizeriile ce te înconjoară, să te transpui în eroii fanteziei tale, să suferi de durerile lor ori să te bucuri de fericirile ce li le dăruiești tu singur, nu este dată, desigur, oricui.</p>
                  <p>Nouă ne rămîne aceasta, pe cînd celor mai mulți dintre iluștrii de la care așteptăm sancțiune nu le mai rămîne nimic.</p>
                  <p>Să fim bucuroși dar că existăm, și dacă n-am fost premiați de astă dată — o, tovarășii mei ! —, să încercăm și la anul ; iar dacă nu vom fi mai norocoși nici la anul, să așteptăm cu resemnare moartea, care știe mai bine să puie pe fiecare la locul pe care îl merită și să-și împartă mai cu nepărtinire laurii și premiile ei.</p>
               </div>
               <div type="div3">
                  <head>Rochia bunicei</head>
                  <subtitle>Publicată în <hi rend="italic">Minerva</hi>, IV, 1267, 27 iunie 1912, p. 2.</subtitle>
                  <p>Alb ca un caier era capul bunicei, o spumă ridicată pe creste îi era părul, o zăpadă ce nu putea s-o mai topească nici o primăvară îi împodobea statornic fruntea.</p>
                  <p>Noaptea de odinioară în zi albă se prefăcuse, întunerecul în lumină, în argint curat, abanosul.</p>
                  <p>O mireasă timpurie fusese, măruntă la trup încă, aproape de copilă, pășise în fața altarului. De subt cununa de lămîiță spumegat ca un torent și albă ca o coadă de cometă, sub șuvoiul de aur al betelei, vălul de borangic îi cobora pînă la călcîie, iar de la călcîie, poala lungă a rochiei ei de mireasă scria pe pămînt valuri obosite, înflorite de spumă, pe unde trecea. Tînăr, gîtul gol și nevrîstnicii umeri, nerotunziți încă, se vedeau din tăietura dibace a foarfecei ce despicase cu meșteșug faiul alb. Curba sînului abia ridica pieptărașul, șoldurile ascuțite se străvedeau prin rochie, și faldurile, dinainte pînă în josul piciorușelor mici, cădeau rigide, triste, funerare aproape, cum trebuie să cadă de-a lungul trupului unei vestale.</p>
                  <p>O cingătoare largă, făcută dintr-o fundă sfîrșită prin ciucuri auriți, îi strîngea mijlocul și se despărțea în două pe șoldul stîng: o batistă din borangic subțire țesută, făcută ca dintr-o zăpadă căzută peste noapte, își revărsa un colț înflorit și el cu aur.</p>
                  <p>Astfel dusă de alaiul druștelor și al vorniceilor, trecuse bunica pragul bisericii, așa se risipise ploaia sunetelor argintii căzută din clopotele turnului străvechi, deasupra acestei mirese, cum am zugrăvit-o, așa era rochia celei ce nevrîstnică încă pășise în fața altarului ca să-și plece grațiosul cap peste care mîinile întinse ale preotului avea să așeze cercul de aur al cununiilor.</p>
                  <p>Cu grijă strînsă a rămas apoi alba rochie de fai. O spumă albă s-a risipit într-un sipet, o pleată de aur ca tăiată de o foarfecă volnică a adormit beteala pe valul obosit al diafanei țesături de borangic, prinsă odinioară în creștetul fecioarei.</p>
                  <p>Păstrînd măsura trupului de atunci, nevrîstnicul tipar al virginelor forme, candoarea anilor ce nu se mai întorc, în sipetul străvechi, plin de levănțică și de busuioc ca într-un sicriu, rochia a urmat să doarmă, alba mărturie a rămas uitată ; aducîndu-și aminte, cununa de lămîiță a rămas în floare, lungile fire de aur pe care nimic nu le poate întuneca au stăruit să strălucească în ciuda anilor și a întunericului.</p>
                  <p>Nevrîstnica fată cu umerii înguști și ascuțite șolduri femeie s-a făcut. Plin, sînul a ridicat pieptarul alb și trandafiriu, prisosul sănătății a umplut lipsurile și a rotunjit unghiurile, sfioase gropițele din obraji s-au acoperit și trupul de altădată, puternic și vânjos, s-a rotunjit împrejurul schelei de oase.</p>
                  <p>Rînd pe rînd, o puzderie de copii și-au întins nesigurele mîini după faldurile rochiilor, ce o îmbrăcau acum, rînd pe rînd, însetate și lacome guri roze s-au întins spre sînul ei, rînd pe rînd, oglinzile au arătat-o tot alta : cînd cu lacrimi în ochi, cînd cu zîmbetul pe buze, cînd cu lumină pe frunte, cînd cu întunerec în suflet.</p>
                  <p>Și alba rochie de spumă a urmat să doarmă în sicriul ei, pentru moarte păstrată, pentru ultima găteală care avea să meargă albă în întunerec, pentru ultimul somn care avea să resfire aur pe beteală subt negrul portal la pragul căruia străjuiește un înger cu torța întoarsă spre pămînt.</p>
                  <p>Ca o rochie de păpușă părea acum pentru trupul ei, ca un vestmînt ce fusese al alteia, ca o podoabă ce-i îmbrăcase o soră murită de demult, ca o ofilită floare căzută dintr-un mănunchi cules în zile fericite.</p>
                  <p>Pentru moarte o păstra, pentru ceasul acela cînd odihnitele mîini dorm galbene pe piept, pentru minutul acela cînd ochii nu mai pot privi oglinda, pentru clipa aceea cînd cochetăriile sunt inutile și nu te mal gătești tu, ci stai liniștită ca să te gătească alții.</p>
                  <p>Rîdeau fetele și nepoatele, căci anii mulți trecuseră acuma, rîdeau cerîndu-i care frumosul văl de promoroacă, care lunga pleată de beteală, care însăși frumoasa rochie ce-o îmbrăcase ca mireasă, știind că nu mai are la ce să-i slujească, așa îngustă și mică cum era pentru trupul ei pe care anii mulți îl dăruise cu rotunjimi ce nu le cunoscuse oglinda în vremea cînd pășise pragul bisericii.</p>
                  <p>Cu legămînt însă lăsase ea să fie îngropată cu rochia aceasta, albă ca un torent spumegat, să-i prindă nepoatele în creștet vălul de promoroacă deasupra căruia trebuia să șerpuiască strălucitorul șivoi de beteală.</p>
                  <p>În rigide și severe falduri, gîndea ea să-i cadă din nou pînă la piciorușele mici cutele virginalei ei rochii, deschis deasupra sînilor de-abia însemnați să i se înrămeze marginea pieptarului ridicat peste umerii înguști, învăscută ca într-un giulgiu din care nevrîstnicele-i șolduri se vedeau, iar în sicriul de stejar, alb pe alb, își visa cununa de lămîiță peste fruntea ei bătrînă, dedesubtul căreia genele lungi rămase întindeau o maramă viorie de umbră.</p>
                  <p>Flori peste flori au scuturat zarzării, vișinii și piersicii în livezile ei. Trandafirii și albe, zăpadă și sînge, au căzut laolaltă petalele scuturate de multele vînturi în multele primăveri. Verzi ca smaraldul și galbene apoi ca chihlimbarul și roșii mai pe urmă ca sîngele ce-l izvoresc zorii, s-au amestecat frunzele de sus căzute jos, boabe răsunătoare de ploaie au căzut, negure fumurii sfîșiate prin crengi s-au purtat, roiuri de fulgi albi au năvălit și au jucat împînzind ferestrele, grămezi de ani s-au scuturat din copacul timpului și au căzut și ei, aruncînd întîmplări felurite deasupra streșinei ce adumbrea casa bătrînă.</p>
                  <p>Și tot mai mică, tot mai sculptată de zile, tot mai modelată de vremuri, tot mai micșurată de anotimpuri s-a făcut aceea ce ducea acum după dînsa un șir nesfîrșit de zile și nopți, de săptămîni și luni, de umbre și lumini, de întîmplări ce erau un șir de boabe albe și negre ca și mătăniile ei.</p>
                  <p>Iar într-o zi, moartea veni și-o atinsă cu mîna ei neînduplecată și, văzînd-o așa de mică și de scăzută de moarte, nepoții și nepoatele și-au adus aminte de vorbele ei și, neștiind cu ce s-o îmbrace, au căutat într-o doară în sipetul vechi.</p>
                  <p>Albă ca o spumă, ofilită de vreme, dormea străvechea rochie de fată, ca o pleată de aur strălucea șivoiul de beteală, ca o țesătură căzută din mîini obosite păta întunerecul din sipet subțirele văl de promoroacă, și toate — ca în clipa aceea fericită cînd nevrîstnica fată pășise pragul bisericii —, ca și cum i-ar fi fost pe măsură făcute, îi merseră de minune și-o îmbrăcară din nou.</p>
                  <p>O mireasă timpurie fusese și o mireasă era și acum, măruntă la trup ca și atunci cînd era abia o copilă și pășise în fața altarului.</p>
                  <p>În sicriul îngust, ieșită din sipetul vechi, rochia prinsese trup din nou acuma.</p>
                  <p>De subt cununa de lămîiță, spumega ca un torent și albă ca o coadă de cometă, subt șivoiul de aur al betelei, vălul de borangic o învăluia pînă la călcîie, iar de la călcîie, poala lungă a rochiei ei străvechi de mireasă atîrna pînă la pămînt valuri obosite înflorite spumă.</p>
                  <p>Bătrîn, gîtul ei gol și sărmanii ei umeri, ca și cum ar fi fost nevrîstnici și nerotunjiți încă, se vedeau din tăietura foarfecei ce spintecase faiul alb acum atîția ani.</p>
                  <p>Curba sînilor abia ridica pieptarașul, șoldurile ascuțite se străvedeau din nou prin rochie, și faldurile dinainte se lăsau pînă în josul piciorușelor mici încălțate în pantofiorii albi ce însămnau marginea sicriului.</p>
                  <p>O cingătoare largă făcută dintr-o fundă, sfîrșită prin ciucuri auriți, îi strîngea mijlocul și se despărțea în două pe șoldul stîng, o batistă de borangic subțire făcută ca dintr-o zăpadă căzută peste noapte își revărsa un colț înflorit și el cu aur.</p>
                  <p>Modelat de moarte, ca printr-un ciudat capriciu, trupul ce purta un veac pe umeri își reluase conturul lui de fată, redevenit mic, lutul se modelase din nou pe tiparul rochiei de mireasă, multele zile și nopți ale unui veac reîncăpuse iarăși în marginea trupului ce abia purtase douăzeci de ani, și rochia nevrîstnicei îngăduise pe mult bătrîna ca să-și găsească adăpost în ea și să ție atîta loc în sicriu cît ținuse și în îngustul sipet aproape un veac.</p>
                  <p>Și astfel, în același sunet al clopotelor, căci clopotele la fel sună totdeauna, fie pentru bucurii, fie pentru dureri, dusă nu de alaiul druștelor și al vorniceilor, trecu din nou bunica pragul bisericii, cum am zugrăvit-o la început, în alba rochie cu care pășise cînd era nevrîstnică în fața altarului, nu ca să-și plece grațiosul cap peste care mîinile întinse ale preotului avea să așeze cercul de aur al cununiilor, ci dusă de întreg alaiul de nepoți și nepoate ca să doarmă somnul îndelung și fără de sfîrșit al celor drepți care și-au făcut datoria lor întreagă pe pămînt... .</p>
                  <p>Cu grijă strînsă în jurul trupului scăzut de ani a înfășurat-o apoi alba rochie de fai pe totdeauna, nu în cîntec de viori, ci în sunete de clopot de astă dată, o spumă albă s-a risipit, nu într-un sipet, ci într-un sicriu, o pleată de aur ca tăiată de o foarfecă volnică a adormit beteala pe valul obosit al diafanei țeseturi de borangic prins în creștetul fecioarei și un veac mai mult fiind adăogat multelor veacuri ce nu-s decît un val pe nesfîrșita mare unde nimic nu e statornic și unde tot alte valuri vin să-și povestească eterna lor tragedie.</p>
               </div>
               <div type="div3">
                  <head>Divanul</head>
                  <subtitle>Publicată în <hi rend="italic">Ilustrațiunea română</hi>, II, 9, sept. 1912, p. 156—157.</subtitle>
                  <epigraph>
                     <hi rend="italic">Le sofa sur lequel Hassan était couché</hi>
                     <hi rend="italic">Etait dans son espèce une admirable chose.<lb/>
                     </hi>A. de Musset</epigraph>
                  <p>Porniseră de-acasă, veseli, amîndoi la braț și zîmbitori ca o pereche luată de curînd.</p>
                  <p>Exagerată în toate, felul ei de-a merge și expansiunea ce-o arăta față de tovarășul ei, făcea lumea să se întoarcă și să-i privească, fericindu-l pe el.</p>
                  <p>O lume grăbită furnica pretutindeni. Uvrierii cu mînele negre de muncă, ființi muncite de chinuri, fețe triste și fețe rîvnitoare ; elegante de suburbii, alături de luxul strigător, pene de struț și fulg de simplă volatilă, flori de tafta și somptuoase roze murind pe corsajul alb al frumoaselor decoltate.</p>
                  <p>Pierdută în mulțimea aceasta, fericita pereche mergea oprindu-se ici-colo la vitrine, unde tot ce-a născocit imaginația omenească pentru a aprinde ochii femeilor, dantele și muselinuri ca spuma, mătăsuri cu schimbătoare ape fugare, pălării variindu-și la infinit formele și cîte alte încîntătoare și fragile nimicuri, se revărsau aducînd și răspîndind sclipiri, chemînd în graiul lor colorat la voluptate, la desfrîu și la pierzare.</p>
                  <p>Strîns alăturea de dînsa, el mergea fericit și cu inima bună, urmînd cu mintea visul ce-l puseseră amîndoi la cale dis-de-dimineață, stînd pe marginea patului lor alb.</p>
                  <p>Făcuseră planul amîndoi cum să-și mobileze casa de la țară, rînduiseră în odăile văruite locul ce avea să-l ocupe fiecare mobilă. Harnică ea prindea perdele albe înrămînd bogatul verde de afară al copacilor. Un covor moale îi amuția pașii, mînunchiuri de romanițe albe stropite încă de rouă rîdeau pe marginea vazelor, o icoană ciudată adusă de la Sfîntul Mormînt sta aninată la căpătîiul paturilor învălite cu un creton stropit cu flori albastre și, cum numai un divan lipsea ca să împlinească cuprinsul văzut cu imaginația, plecară de-acasă cu gîndul să-și aleagă stofa ce s-ar îmbina mai bine cu cele ce acum erau toate la locul lor și nu-i așteptau parcă decît pe ei ca să sosească.</p>
                  <p>Aceasta era ținta ieșirii lor în tîrg și nimeni n-ar fi putut bănui, văzîndu-i ce mulțumiți treceau, cum erau să se întoarne peste o oră înapoi, căci nimeni nu-și poate închipui ce este un suflet femeiesc în care a încolțit odată sămînța geloziei.</p>
                  <p>Nimeni nu și-ar fi putut închipui, căci puțini știu că trecutul e o împărăție la ale cărei negre porți nu trebuie să bați niciodată, dacă vrei să fii fericit...</p>
                  <p>Din popas în popas, găsiră în sfîrșit ce le trebuia și, intrați acum în prăvălie, răscoleau cu mînele lor grăbite cupoanele de stofe așezate dinaintea lor.</p>
                  <p>Pretutindeni orînduite în rafturi, catifelele și mătăsurile își amestecau culorile și își jucau apele. Covoare strînse în suluri se grămădeau unul lîngă altul ca niște papirusuri uriașe pe cari fantazia cine știe cărui zugrav ar fi scris fel de fel de arabescuri, de flori și de păsări sclipitoare.</p>
                  <p>Febrile mînele lor răscoleau ; albe, mînele ei cercau moliciunea stofei, treceau în umbră ori scoteau în lumină desenurile și, negăsind ce-i plăcea, cerea mereu altele. Nuanțele albastre ori verzi îi plăceau ei, pentru că așa îi erau și ochii ; privirile lui însă pe culori de toamnă se opreau, culori de foi veștede și de amurg, cînd sînt umbrele dulci și aproape ruginii. Mai liniștitoare îi se părea culorile aceste, poate pentru că vîrsta lui îi le îmbia, ori poate pentru că multele încercări îl aplecau spre melancolii și spre gînduri mai împăcate.</p>
                  <p>Și așa, fără de nici un gînd rău, în schimbul unea stofe albastre cu un desen strigător de geometrie, el îi arătă din maldărul lui o altă stofă, asupra căreia își oprise ochii și visa ce efect va face în tovărășia celorlalte lucruri din cuprinsul alb și liniștitor al odăilor.</p>
                  <p>Era o țesătură în care nuanțele stinse stăpîneau și o umbră de galbăn, ca un praf de soare căzut într-un amurg, lupta să se vădească.</p>
                  <p>Sfios i-o arăta, neputînd o clipă să bănuiască ce potrivnic avea să-i fie albastrul și ce război civil avea să se dezlănțuiască pentru galbănul acela nevinovat presurat pe stofa lui, ca pe un gobelin învechit.</p>
                  <p>Urme de aur strîs poartă atîtea lucruri din lume, dar că galbănul acesta șters ar fi putut aduce aminte cuiva de nuanța părului ce-a împodobit capul unei femei, pentru care poate ai avut o simpatie de demult — asta cine ar putea-o crede ?...</p>
                  <p>Galbenul însă a întunecat ochii celei ce flutura o stofă albastră, și ambele culori acuma, ce dormiseră de-atîta vreme în vrafuri, se treziră dușmane, jucîndu-și florile și apele. Semeț, albastrul intens și lipsit de visuri și de reverii se lumina, căzînd în falduri rigide; rece și tăios, purtînd nuanța ce o au ascuțișurile de spadă, sfida, nevăzînd ce obosit și timid privea ofilita stofă care purta culorile renunțării pe ea. Și precum se întîlniră luminile stofelor ridicate în mînile lor ca niște steaguri, tot astfel li se întîlniră și luminile ochilor. În nuanța țesăturii ce-o flutura, era ochii femeii, și străluciri tot așa de reci și de tăioase aruncau spre ochii celui ce-i avea ca și stofa ce și-o alesese.</p>
                  <p>O vorbă rea porni de pe gura de floare, apoi obișnuitele cuvinte, vocabularul întreg ce-l auzise de-atîtea ori se dezlănțui nestăpînit.</p>
                  <p>Îndurător privi el mai întîi, neputînd să-și lămurească furia aceasta neașteptată și apoi, nemaiputîndu-se stăpîni, răspunse și el...</p>
                  <p>Sfărîmată era pacea și visurile făcute dis-de-dimineață, pe marginea patului alb, pierdută era hodina întrevăzută o clipă și stinsă vedenia femeii aceleia harnice ce prindea perdelele albe, înrămînd bogatul verde de afară ce privea pe ferești.</p>
                  <p>Aceeași lume grăbită furnica pretutindeni, aceleași elegante și aceleași mizerii se încrucișau, făcînd popasuri de-a lungul vitrinelor, și în mulțimea aceasta perechea celor doi îndrăgostiți după care adineauri își întorceau toți ochii cu jind mergea și ea; el, ca un detectiv în urma ei, iar mult îndrăgostita o clipă mai înainte ca o panteră scăpată dintr-o cușcă...</p>
                  <p>...Soarele însă darnic, nevoind să știe că galbănul este o culoare prohibită, își revărsa într-una aurul, împrăștiindu-l pretutindeni, neputînd bănui că un divan într-un menaj trebuie să fie numaidecît albastru, dacă vrea să fie în felul lui un admirabil lucru ca divanul celebrului <hi rend="italic">Hassan</hi>, cîntat de Alfred de Musset.</p>
               </div>
               <div type="div3">
                  <head>În furtună...</head>
                  <subtitle>Publicată în <hi rend="italic">Grădina Hesperidelor</hi>, nr. 1—2, 1912, p. 1—3.</subtitle>
                  <p>Pe marginea dunei, acolo unde forfotesc valurile în veșnic neastîmpăr, pescărușii iubitori de furtună își înalță aripele, rămîn neclintiți plutitori între cer și apă ca și cum ar fi atîrnați de un fir nevăzut, recad și se fac una cu o creastă de val, în stropi argintii se înalță din nou, se alungă în spațiu, se ajung înfrățindu-și zborul în rotocoale, cu cenușiu și alb pătează văzduhul și lămuresc cu țipete stridente anunțînd îndepărtata primejdie ce călătorește pe creste.</p>
                  <p>Iubitorii de furtună, cenușii ca și talazurile și pătați de spuma ce o nasc frămîntările, ei singuri nu mai au hodină acum cînd obloanele toate pe la case sunt închise și fantasticul fum se risipește despletit de pe marginea ogeagurilor, înfrățindu-se cu negurile ridicate din abisuri.</p>
                  <p>Abătut de funebre gînduri, cu albele foi dinainte, eu mi-am întrerupt poemul început în care am încercat să-mi încheg visurile mele născute din furtună și, fără să vreau, mi-am lipit fruntea de geamuri, privind nebunele arabescuri ce le scriu aripele.</p>
                  <p>Credeam în visurile mele și, necăutînd decît în adîncul sufletului meu omenesc, care e un abis ca și adîncul mării, îmi aruncam imaginile și le făceam să joace, îmi întindeam aripele fantaziei între cer și mare, între liniștea de sus și furtuna de jos, ca și pescărușii, și mă îmbătăm de voluptatea zborului, de primejdia ce o simțeam pitită după creste de marele suflu potrivnic ce mă pîndea de subt curba oricărui val.</p>
                  <p>În cenușiul zbor, mai alb ca toți ceilalți, ca o închegare de spumă sau ca o bucată imaculată de zăpadă, din tot nebunul stol, unul singur se avînta mai sus, precum tot el știa să se lase mai bine furat de fluidul element în adîncuri, ca să răsară pe vîrful unei creste, ca și cum ar fi fost reînsuflețit și dus de voia valurilor, ca apoi să se ridice ca o săgeată într-un praf de stropi argintii, urmărit de toate cenușiile aripi.</p>
                  <p>Albe erau filele mele rămase pe masă ca și dînsul, și, nu știu pentru ce, nu puteam să mă liniștesc purtîndu-mi ochii de la dînsul la ele, precum nu știu de ce acea pasăre, simțind parcă adîncul gîndurilor mele, se răzlețea din cînd în cînd de stol și fulgerătoare venea cu aripa ei albă să treacă pe dinaintea geamului meu, ca apoi să se piardă din nou în furtună.</p>
                  <p>Spre neguri zbura pierzîndu-se pasărea, ca să apară din nou, mergînd parcă pe valuri, ca o foaie de hîrtie albă luată și clătinată de uragan fîlfîia în aer, departe de stol se răzlețea, ca apoi să revie ca o săgeată, capricioase tumbe făcea în aer ca și cum ar fi vrut să-și arate virtuozitatea, sfidătoare trecea deasupra stîncilor ascuțite, căutînd primejdia și pierea din nou într-o bătaie de aripă.</p>
                  <p>Și în acest timp, furtuna creștea, aducînd negrele catifele ale nopții pe valuri, purpurii lumini se aprindeau licărind pe subt obloane, arătînd parcă spaima de întunerecul ce avea să vie.</p>
                  <p>Strînși desigur în jurul meselor familiare, subt alba lumină a lămpilor prietenoase, cei ce își dau seama că viața este așa cum este, căutau să-și alunge întunericul din suflet și să puie oleacă de lumină față de multul întunerec ce are să vie pe valuri.</p>
                  <p>Om sunt ca și cei mulți. În minutul acela însă cu pescărușul iubitor de furtună am fost frate și neavînd aripi să zbor, nici destulă energie să mă înalț și să mă pierd în furtună ca dînsul, deschizîndu-mi fereastra spre larg, mi-am luat albele file și le-am dat drumul în uragan.Tovarășii</p>
                  <p>Și albele file au pornit, s-au dus fîlfîind, marginea crestelor au ras-o și mai sus s-au înălțat, ajungînd albul pescăruș și amestecîndu-se cu dînsul în furtună.</p>
                  <trailer>4 april 1912</trailer>
               </div>
               <div type="div3">
                  <head>Tovarășii</head>
                  <subtitle>Din romanul plănuit „Arca lui Noe"<lb/>Publicată în Ilustrațiuna română, II, nr. 11, nov. 1912. Apărută și în Minerva, III, 1074, 12 dec. 1911, p. 3, sub titlul „Doctorul, trăsura, vizitiul și caii".</subtitle>
                  <p>Era odată un doctor, o trăsură veche, doi cai fără culoare hotărîtă și un vizitiu bătrîn... Zic așa, pentru că sunt anumite ființe pe care nu ți le poți închipui decît ca o pluralitate. Ei singuri nu există, pentru că cer o întregire, ei trebuie să se îngemăneze ca să poată fi, trebuie să-și întovărășească pe alții ca să fie siguri că sunt cineva.</p>
                  <p>Era deci un doctor, plus toate derivatele lui, și ei de douăzeci de ani stăpîneau un oraș.</p>
                  <p>La anumite ceasuri, se trezeau cu toții, privind prin opt ochi somnoroși lumina, tot atîtea fălci se deschideau formînd un uriaș căscat, diferite combustibile înghițeau fiecare și apoi ciudata mașină alcătuită se punea în mișcare. Cînd începuseră tovărășia asta nu erau ca astăzi; doctorul era brun, vizitiul blond, iar bidiviii suri, și uitam să spun că și adecvata trăsură la care erau înhămați cu toții, pe vremea ceea, era solidă, strălucitoare și juca ușoară și legănată pe cele mai flexibile arcuri ce se pot visa.</p>
                  <p>Și cum erau deosebiți la înfățișare, tot astfel erau și la suflet, cînd pentru întîia dată zveltul bici, cu șfichiul lui sonor de mătase, înflorit ca un canaf de spumă, vestise cetățenilor pașnicului oraș că le-a sosit un nou emul al lui Hipocrat.</p>
                  <p>Guraliv și vesel era cel ce ținea locul de cinste pe perinele moi ale trăsurei, ca unul ce nu avea încă nici un cadavru pe conștiință, nici un avort la pasivul lui, nici o epidemie rău combătută care să-i mustre cugetul. G vervă necurmată îl făcea în exuberanța lui tinerească să cugete la fiece pas cu bunăvoința despre oameni și despre lucruri.</p>
                  <p>Saluturi respectuoase de moștenitori nu-l întîmpinaseră încă, marșurile funebre ce întovărășesc de obicei răposații n-aveau de ce să-l turbure și cum neagra culoare a doliului era încă pentru el ca și orișice altă culoare, nu putea înțelege cum cel ce-i masca de-a pururi orizontul ca un paravan și din a cărui ființă nu vedea decît partea pe care o întoarce omul cînd e supărat, poate sta așa mut, filozof și nepăsător la nenumăratele aspecte ale vieții asupra cărora el îi atrăgea luare-aminte...</p>
                  <p>Blondul vizitiu din înălțimea lui găsea, se vede, însă, mai demnă de luare-aminte tovărășia celor ce-l precedau decît celui dindărătul lui. Era și firesc dealtfel să fie o legătură mai apropiată, căci, ca unul ce ținea hățurile în mînă, nu putea fi decît o prelungire o dobitoacelor...</p>
                  <p>Albele cvatrupede și ele aveau pe atunci o personalitate destul de fățișă, și greu se puneau la pas, neînțelegînd încă sfînta problemă a tovărășiei și nefiind destul de precoci, sau încercați, ca să știe că în unire stă puterea.</p>
                  <p>Erau simpatici oricum, așa, cu toții, și vechiul oraș cu căsuțele lui strînse, una lîngă alta, sub streșinele cărora se aciuiază atît de puține bucurii și așa de mari dureri, căuta să se deprindă parcă, zicîndu-și : Și noi am avut un ieri, am strălucit frumoase și nouă la soare, am găsi alăturea pe altele mai vechi decît noi, dar anii mulți, zăpezile și soarele ne-au prefăcut una și ne-au dat aproape aceeași față, streșinile noastre acum picură aceleași lacrimi și ferestrele deschise spre drum privesc aceeași viață...</p>
                  <p>Drumul printre ele, ca un rîu liniștit, curgea drept, cotea, se umplea de umbre pe unde-și întindeau pomii frunzarele deasupra zăplazelor, se lumina din nou mai încolo, se revărsa într-o piață și apoi își relua cursul în linii drepte sau zigzaguri, ca să ducă aceiași trecători o bucată de vreme, să-i schimbe la față apoi, să le îngreueze pasul, să-i ducă pînă la o poartă de unde nu se mai întoarce nimeni înapoi și să izvorască mereu alții...</p>
                  <p>Și pe cursul acesta au trecut și ei, doctorul, tăsura, vizitiul și caii ; s-au oprit azi aci, sub umbrarul unor pomi a adăstat trăsura, vioi a sunat un clopoțel, din ce în ce mai grăbit a înnegrit Hipocratul o rețetă, și rîul alb al drumului l-a oprit la altă casă, de unde l-a luat și l-a mînat aiurea spre alte dureri, ca să-l readucă iarăși de-a lungul zilelor și al anilor sub aceleași streșini ca să împrăștie o fărămitură de nădejde cu cîteva slove negre ori cu o vorbă îngăimată în pripă.</p>
                  <p>Suri fusese caii, brun stăpînul, blond vizitiul și chipeșă trăsura ; liniștitele case însă care-și aduceau aminte și aveau acuma aproape toate aceeași față priveau cu duioșie la pluralitatea aceasta ce începea și ea încet-încet să se identifice după atîta vreme. Grămadă curseseră anii, neagra estompă a morței îndoliase multe case, epidemii nenumărate dăruise moșteniri neașteptate, mii de rețete semnase acuma mîna celui ce acum douăzeci de ani nu-și pusese încă iscălitura sub nici un decret de moarte...</p>
                  <p>Ca o pacientă rău îngrijită ce nu mai are nici o nădejde de scăpare, gemea acum trăsura, pe arcurile ei obosite ; tăcut, îngîndurat și fără vervă, privea cel de pe perinile ce-și pierdea cîlții la paravanul viu ce-i acoperea orizontul de atîta vreme ; nepăsător și hursuz cel ce stăpînea poziția cea mai înaltă mîna bietele cvatrupede, care înțeleseseră, în sfîrșit, ce însemnează a merge în unire și de a-și mișca în cadență pasul...</p>
                  <p>Al lor era orașul de mult, precum și ei ai orașului. Din moarte și din viață se urzise trecutul, din mii și mii de rețete, pusese una peste alta, crescuse păturile zilelor, și casele aveau acum toate aceeași poveste, care începea așa :</p>
                  <p>Era odată un doctor, sau mai bine nu — era odată un doctor, o trăsură veche, doi cai și un vizitiu bătrîn... Cum fuseseră ei înainte nu-și mai aduceau aminte tihnitele case, dar atîta știau că acum albi erau caii, bătrîn vizitiul, nins de ani doctorul și că toți treceau înhămați la aceeași veche trăsură, asemuindu-se așa de bine, încît parcă făceau o singură și nedespărțită ființă cu opt ochi ce aveau să se stingă și ei într-o zi, sătuli de atîtea suferințe și nemernicii pe care le-au văzut cît au trăit.</p>
               </div>
               <div type="div3">
                  <head>Zi de sărbătoare </head>
                  <subtitle>Publicată în <hi rend="italic">România ilustrată</hi>, IX, 3—4 dec. 1912 — ian. 1913. Apărută și în <hi rend="italic">Minerva</hi>, IV, 1225, 16 mai 1912, p. 2. sub titlul „Kermessa".</subtitle>
                  <p>Eu credeam că numai pe mine mă întristează nourii și că numai eu sunt trist cînd nu se arată soarele, și nu bănuiam că cele ce mă încunjurau, lucruri ori dihănii, sunt aplecate șl ele spre un pesimism ciudat, cînd cerul se întunecă și e vreme de ploaie. Găini și rațe, îngîmfați cocoși și claponi cu arcuite pene, pestrițe picherițe, precum și emfatici și irascibili curcani trăiau într-o deplină frăție în curtea mea, în afară de puținii imaculați porci și alte multe lighioane.</p>
                  <p>Pe streșeni, lumea celor mai sus cu o treaptă, porumbeii de-a pururi amorezați și în neastîmpăr, schimbînd după plac orizontul cu o bătaie de aripă, nu m-au făcut să cred niciodată că au melancoliile lor, și singurul, poate, care-mi da de bănuit în această republică, al cărei președinte eram de drept, era numai păunul văduv, care, neavînd cui să-și arate strălucirile și podoabele, tînjea și protesta în graiul lui strident de cîte ori avea prilejul să-și arate vrerile.</p>
                  <p>Soarele, însă, de o bucată de vreme, călătorea, se vede, aiurea și uitase de lumea noastră.</p>
                  <p>Picuri mari de ploaie cădeau necontenit și tot ce era alb purta acum o pată. Lunecînd pe pămîntul hlisos, rațele se clătinau disperate, cu penele ude ; cocoșul părea mai mărunt la trup și nu mai avea parcă trecere în ochii supuselor, lividă era gușa curcanilor ca și cum un început de cangrenă ar fi pus stăpînire pe dînsa, plouate în adevăratul sens al cuvîntului erau găinile — și nu știu cum se făcea că pînă și porcul, care orișicum se găsea în elementul lui cel mai natural, devenise și el melancolic.</p>
                  <p>Așezat pe căpătîie, lîngă ușa pivniței, singur un butoi, în rotunzimea lui cercuită, părea vesel știind poate că, oricît de întunerec e afară pe ziua aceasta ploioasă, tot mai întunerec trebuie să fie înăuntru, în întunecimile hrubei.</p>
                  <p>Singur el stătea, cercuit în fier, ca un Prometeu, și nu era trist, căci închidea veselia într-însul. Lichidul roș ce-l avea în pîntece îl predispunea la vesele gînduri, într-o perpetuă stare de echilibru, căci el cap, pentru a putea fi amețit, nu are, precum nici pe picioare nu se sprijină. Visa cu beatitudine și cu dispreț la gintea aceasta pe care apa o adusese la starea aceea de decepționism în care se găsea.</p>
                  <p>Divinul alcool din el îi dădea toate visurile, soarele ce nu mai lucea pentru nimeni el îl avea lichefiat în sînul lui și deci eclipsă pentru dînsul nu era cu putință.</p>
                  <p>Ar fi manifestat veselia ce-o resimțea și ar fi împărtășit-o tovarășilor lui de curte, dar gura îi era încătușată de un cep și, așa fiind, își păstra, vrînd-nevrînd, gîndurile pentru el, stînd enigmatic în fața acestei zile fără soare.</p>
                  <p>Legănate, rațele treceau pe lîngă el, stropindu-l cu noroi ; disprețuitor, resfirîndu-și udul evantai îl săgeta păunul ; răzînd pămîntul cu o aripă murdară, trecea curcanul ; prostite de atîta beatitudine, căutau la el găinile cu ochiul lor mic sub pleoapa lăsată ; cenușii și anodine, ca ziua de afară, îi întorceau spatele picherițele, și melancolia mai neagră și mai adîncă urma să domnească peste această republică ce o stăpîneam.</p>
                  <p>Murdar ca însuși noroiul, porcul, însă, singur era optimist. Cu rîtul lui roș, el scurma ici-colo și nu-și pierdea nădejdea ; spre soare nu căta, căci îi era indiferent, dar ca unul ce avea spirit de investigație își urma explorațiile pînă ce ajunse în fața butoiului și se opri ca Oedip în fața unei enigme.</p>
                  <p>Tăcut și filozofic fi făcu ocolul, mirosi îndelung cu rîtul lui roz, temeinic își ținu infima coadă întoarsă în semn de întrebare și, apoi, fie prin voință, fie dintr-o imperioasă necesitate, oprit în fața cepului ce era singurul punct reliefat din atîtea rotunzimi, începu să se scarpine.</p>
                  <p>Cu voluptate, găsindu-și poate o alinare multiplilor paraziți ce trăiau pe socoteala lui, își urmă mișcarea, recidivă cu disperare, urmă cu paroxism, și iată că cepul, oricît era de lemn, pînă la sfîrșit nu rămase insensibil dezmierdărilor ca acest îndrăgostit străin venea să i le manifeste, și, cedînd, ieși ca un pumnal dintr-o rană, într-o explozie de sînge roș, făcîndu-l să se dea cu cîțiva pași înapoi și să privească cu urechile pleoștite la isprava ce făcuse.</p>
                  <p>Viu însă, generosul sînge ieși gîlgîind din izvor, se împrăștia pe pămînt, în meandre, alunecă printre surcelele și penele împrăștiate, se despleti în șuvițe și, cu un murmur domolit, se răspîndi în toată curtea, umplînd de miros coprinsul și punînd în mișcare toată lumea măruntă de aripi, de coarne și de copite, ce tînjea după soare în ziua ceea ploioasă.</p>
                  <p>Ceva nou se petrecea, în sfîrșit; o fîntînă abundentă de veselie curgea dezrobită de un rît, un elixir, în care soarele își lichefiase puterea robită în cercuri și doage de fier, izvora cu dărnicie, ca la o nuntă mare a cine știe cărui împărat.</p>
                  <p>Și atunci, după ce gustă porcul îndelung și lacom, își umflă și curcanul cangrenată gușă ca să soarbă și la fel făcu și plouatul cocoș și multele găini, și tristele și plîngătoarele picherițe, precum și tot norodul ce umplea curtea.</p>
                  <p>Ca în chermesele flamande zugrăvite de Rubens și de Teniers, o veselie uriașă și bizară se dezlănțui, tot soiul de glasuri înțiglate umplură aerul, tot felul de behăituri anormale, de trîmbițări ieșite din gamă, de cotcodăciri neobișnuite, de furioase nechezaturi se înfrățiră ridicîndu-se în tămbălău.</p>
                  <p>Veleități neașteptate se treziră. Aripi ce nu se ridicaseră niciodată de la pămînt năzuiră spre cer, mîndrii ce nu consimțise niciodată să se înjosească se vuPreludiulgarizau, patricianul păun cu egreta lui de pietre scumpe pe creștet fraterniza cu domestica gintă laolaltă, cocoșul își pierduse tot imperiul și se clătina ca un sultan decrepit în fața cadînelor lui nedumerite.</p>
                  <p>Cineva ascuns, un spirit glumeț, într-o toană bună, părea că găsise mijlocul să le suprime tuturor centrul de gravitate, astfel se cumpăneau cu toții, lunecînd pe pămîntul hlisos, dînd unii peste alții, căzînd și ridicîndu-se, pînă ce într-un tîrziu, ca subt varga unui vrăjitor, adormiră, care încotro pe unde i-a apucat somnul.</p>
                  <p>Singur, așezat pe căpătîie, lîngă ușa pimniței, butoiul urma să murmure gîlgîindu-și veselia, strecurîndu-și divinul elixir în nenumărate meandre și șuvițe, lunecînd printre surcelele și penele împrăștiate, nepăsător de veselia ce răspîndise și la care singur nu lua parte, ca un filozof pîntecos ce era.</p>
               </div>
               <div type="div3">
                  <head>Preludiu</head>
                  <subtitle>Publicată în <hi rend="italic">Înfrățirea</hi>, I, 15, 12 mai 1913, p. 1</subtitle>
                  <p>Sunt departe, în mijlocul naturei, unde clevetirile și vorbele rele nu ajung. Liniștea prielnică visurilor și gîndurilor bune mă împresoară, așa că pot să văd limpede în adîncul sufletului meu, să-mi domolesc pornirile, să-mi pun în cumpănă dreaptă simpatiile, să arunc ca un ciurar destoinic bobul ales pentru sămînța rodnică deoparte și netrebnica pleavă nerodnicilor vînturi. Și fiind așa, cînd un apel vine spre mine încrezător că eu, un visător ce nu a urmărit în viața lui decît frumosul, un poet trist ce dezgustat de viața de toate zilele a căutat să-și creeze o lume imaginară, un fantezist ce s-a îndoit totdeauna de el însuși, fascinat de toate mirajurile, un revoltat ce și-a ironizat singur pornirile-i sentimentale, nu am crezut că pot refuza slabul meu ajutor unei cauze drepte.</p>
                  <p>Încă din anul trecut mi s-a cerut părerea asupra acestei mișcări și nu am stat în cumpănă a mi-o da cu toată sinceritatea și cu tot cugetul curat. În acel articol explicam felul meu de a gîndi și a crede și ce porniri m-au făcut să semnez acel articol. Sînt un uvrier al frumosului, și cred că arta le poate înnobila toate. O cugetare cît de adîncă, o idee cît de subtilă, o pornire cît de profund omenească, dacă e spusă fără grija de a fi îmbrăcată frumos, dacă e rostită fără de intuiția ciudată ce o au unii pentru sonoritatea intimă a cuvintelor, dacă e aruncată în fraze zvîrlite la întîmplare, nu-și pot ajunge scopul.</p>
                  <p>Artistul are la îndemîna lui sufletele, el știe să puie degetul pe struna care va face prin simpatie să vibreze struna altui suflet, el numai poate da culoare suferinții, numai el poate aprinde licăriri de lumină într-o lacrimă. Dacă sînt în adevăr înzestrat cu unele din aceste calități, voi încerca și, cu note de duioșie ori accente de revoltă, poate voi ajunge să trezesc simpatii care dorm latente, să fac multor din contimporanii mei să le pară rău de pornirile lor barbare și de multe ori antropofage.</p>
                  <p>Acum vor părea ciudate, poate, toate acestea, precum pare ciudat celui ce călătorește pe o mare furtunoasă și vede că suprafața nu e decît un zbucium imens de talazuri. Val cu val se ridică, săpînd prăpăstii adînci, zbuciumul pune cununi de spumă pe fiece creștet, fiecare strop ce clădește un val poartă o lume aparte în el, dar toate se înfrățesc și fac puterea imensă a mării, toate sfîrșesc prin a se liniști însă și se nivelează, și, goană de valuri obosite împingîndu-se unul pe altul, merg toate către același orizont, ca să vadă răsărind soarele.</p>
                  <p>Acel mîine va veni însă, și călătorul ceam fost eu și am căutat să văd răsăritul de soare spre care gonesc valurile înaintea altora va atinge țărmul morții odată precum îl atinge orișice val pe care îl mînă imensa curbă a mării. Stropii însă se vor împrăștia la atingerea acestui val obosit și vor stropi fața acelora ce se vor pleca peste adîncul acesta zbuciumat și, prelingîndu-se de-a lungul feței, vor ajunge la marginea gurii celor mulți cari vor înțelege, în sfîrșit, că gustul acestor lacrimi sărate sînt gemene cu lacrimile lor și că deci cu toții trebuie să fim de aceeași obîrșie.</p>
                  <p>Acestea le scriu ca întoarcere la articolele mele, departe de larma vieții, gata să ridic orice pavăză și să înlătur orice turpitudini.</p>
                  <p>Dacă am dușmănii personale și dacă urăsc potrivnicul cu toată înverșunarea, iubesc pe aproapele în fața naturii cu care m-am deprins să mă împărtășesc și în fiecare om simt un frate, precum firul de iarbă simte alături un alt fir de iarbă care odrăslește în fiecare primăvară, luptă, își face evoluția fatală anotimpurilor și-ajunge apoteoza și moare cînd devine netrebnic.</p>
               </div>
               <div type="div3">
                  <head>O amintire despre Verdi</head>
                  <subtitle>Publicată în <hi rend="italic">Flacăra</hi>, II, 52, 12 oct. 1913, p. 411.</subtitle>
                  <p>Sunt puțini fericiți, cărora soarta le îngăduie să intre, fiind vii încă, în Panteonul nemurirei.</p>
                  <p>Gloria are capriciile ei și cheamă, făgăduitoare ca o femeie, surîde vicleană, momește și pierde pe cei mai mulți, pe cei ce n-au fost destul de stăruitori și n-au știut să prindă ceasul potrivit ca să și-o însușească.</p>
                  <p>Ea aprinde însă licăriri de luceafăr în ochii celor aleși și transfigurează pe cei ce s-au lăsat sărutați de ea.</p>
                  <p>Între fericiții aceștia a fost și Giuseppe Verdi, și fiind dat că acum se serbează centenarul lui, voi adăoga și eu o amintire personală.</p>
                  <p>Eram la Roma, prin 1892, mi se pare, și mă reîntorceam spre casa mea din Lațiul vechi, într-o seară tîrziu. Pe străzi, afișe mari colorate, anunțau reprezentația lui <hi rend="italic">Falstaff</hi>, ultima operă a bătrînului maestru. Cum o lume neobișnuită forfotea pretutindeni la acea oră și glasuri vesele urcau, m-am apropiat de un grup și am întrebat cărei întîmplări se datorește mișcarea aceasta spontană și am aflat că lumea aștepta venirea lui Verdi, care fusese proclamat cetățean al Romei. Una cu șuvoiul acesta tulbur, am uitat de casă și m-am lăsat dus pînă în apropierea teatrului, unde la un moment dat m-am găsit blocat și n-am mai putut înainta.</p>
                  <p>Nerăbdătoare glasurile reîncepură vocalizînd crîmpeie din noua operă ; glume și interpelări violente pentru ocuparea întîiului rînd nășteau, porunci aspre pentru potolirea tumultului trecură peste mulțime, dar neastîmpărata gloată își urma murmurul, fiecare trăindu-și dinainte clipa fericită cînd vor vedea pe bătrînul mag, ce i-a învățat într-adevăr să cînte și le-a pus de atîtea ori lacrimi de duioșie în ochi și atîta miere pe suflet.</p>
                  <p>Și minuta aceea fericită a venit și ea, în sfirșit. Pe strada întunecată aproape, cîteva puncte slabe de lumină au lucit, s-au adunat tremurătoare la un loc, au devenit nenumărate și, plecîndu-se spre partea de unde bătea vîntul, au apărut deodată. Un cor urzit din mii de glasuri a sunat și el, și într-o trăsură veche, acoperită toată de flori, un om bătrîn cu părul și barba albă, o apariție de omăt în care ochii luceau negri ca două bucăți de cărbune, a trecut la cîțiva pași de mine.</p>
                  <p>Luminele acelea licăritoare și nenumărate, pe cari le înviora ori le stingea vîntul, erau o retragere cu torțe sui-generis, improvizată din chibrituri de ceară, din chibriturile acelea pe cari vînzătorii ambulanți le vînd la toate colțurile străzilor, îmbiindu-te cu glasul lor sonor :</p>
                  <p rend="italic">Cento cerini un soldo.</p>
                  <p>Era dar o manifestație <hi rend="italic">a cento cerini un soldo</hi>, fiecare își avea cutioara lui și aprindea rînd pe rînd chibriturile ținîndu-le sus, torțe minuscule, aprinse pentru o glorie uriașă. Ai fi spus o migrațiune de licurici ce merg să apoteozeze un luceafăr, șerpuitorul drum al robilor coborît întru întâmpinarea lui Dumnezeu.</p>
                  <p>Cel ce dezrobise atîtea zvonuri însă și le dăduse drumul în lume, magul făcut din vibrații și unde sonore, așa cum s-a îngropat între flori, adăpostit sub pălăria lui uriașă, cu o bastistă de mătase legat la gît, cu cele două puncte negre neclintite, ca două note pline ce i-ar fi adormit în ochi, privea la rîul tulbur stropit de lumini fără să-l vadă parcă, privea mai departe, dincolo de lume, ca și cum ar fi fost deprins cu extazul pămîntesc și aștepta să vadă altceva, ce nu văzuse încă, aceea ce nu se poate vedea, desigur, decît după moarte...</p>
                  <p>Și a doua zi, l-am văzut iarăși. Era altă sărbătoare în grădina Pincio, unde brazii și chiparoșii nu se vestejesc niciodată, iar gloriile sunt reîmprospătate în toate anotimpurile.</p>
                  <p>În această grădină-panteon, unde toate gloriile Italiei și ale Romei vechi își au busturile lor, consiliul municipal găsise de cuviință să înalțe un bust de marmoră și celui ce nu devenise o glorie postumă și al cărui cap nu cunoscuse încă mîna sacrilege care să-i fi aplicat inevitabila mască de plastilină.</p>
                  <p>Tot ce era oficial îndolia de astă dată luminele, rozetele și decorațiile iluștrilor rivalizau cu sclipirile florilor și ale fluturilor, pietrele scumpe și juvaerurile atârnau la gâtul și urechile matroanelor.</p>
                  <p>Și omul de zăpadă, cu pătrunzătorul lui ochi de diamant negru în cari rîdea soarele, viul între morți fu pus față în față cu tizul lui din marmoră făcut. Un zîmbet trecu sub mustățile bătrînului compozitor, piatra însă a rămas rece și nu a răspuns maestrului. Cîteva discursuri își despletiră spiralele, un cor de glasuri armonioase ca de serafimi se înalță după o perdea de chiparoși, un miros puternic de roze ce mor lăsate pe ramuri aburi, și apoteozarea era terminată.</p>
                  <p>Cel făcut din vibrații și unde sonore a sfîrșit într-o zi de a mai vibra și s-a dus ca un sunet din lume, cetățeanul Romei însă a rămas acolo unde copacii sunt veșnic verzi și florile nu mor niciodată.</p>
                  <p>Acolo l-am revăzut într-o altă călătorie a mea, printre marmorele eterne, scriind o umbră violetă pe pămînt, o umbră ce nu se va mai șterge niciodată cît timp soarele va mai răsări și vor mai răsuna mandoline și ghitare.</p>
               </div>
            </div>
         </div>
         <div type="div1">
            <head>Legenda funigeilor</head>
            <subtitle>de Ștefan Octavian Iosif și Dimitrie Anghel</subtitle>
            <subtitle>POEM DRAMATIC ÎN TREI ACTE</subtitle>
            <div type="div2">
               <head>
                  <anchor xml:id="id_ACTUL_I"/>ACTUL I</head>
               <p>Interiorul unui castel vechi cu bolți întretăiate. Fundul scenei se deschide pe o terasă largă, lăsînd să se vadă un parc cu arbori seculari. Printre arbori se străvede un lac. Lumina se schimbă treptat, cu mersul norilor, care trec în forme fantastice pe fundul cerului coprins în deschizătura terasei. Supt bolta terasei e un război de țesut, la care stă RUNA pe gînduri. Intră RILDA. În răstimpuri se aud sunete de goarne și clopote.</p>
               <p>RILDA</p>
               <p>Tot stai pe gînduri, Runa?</p>
               <p>RUNA</p>
               <p>Ah, mamă, dragă mamă,</p>
               <p>Același glas de surle</p>
               <p>Care răsună-ntruna,</p>
               <p>Și clopotele-n turle</p>
               <p>Ce bat și-ntruna cheamă,</p>
               <p>Nu poți s-arunci o vrajă</p>
               <p>Să tacă, dragă mamă?</p>
               <p>RILDA</p>
               <p>O, pune gurii tale strajă.</p>
               <p>Vezi, firele se-ncurcă,</p>
               <p>Nu pot să țes o floare;</p>
               <p>Spetezele cînd urcă</p>
               <p>Și cad, așa îmi pare</p>
               <p>Că sună a pustiu,</p>
               <p>Ca bulgări de țărînă</p>
               <p>Ce cad peste-un sicriu.</p>
               <p>Ce harnică,.ții minte,</p>
               <p>Era această mînă,</p>
               <p>Și ochii ce cuminte</p>
               <p>Știau ca să încheie</p>
               <p>Pe tortul alb de lînă</p>
               <p>Frumoase curcubeie.</p>
               <p>Dar azi știu doar să plîngă,</p>
               <p>Iar dreapta iscusită</p>
               <p>Desface și distramă</p>
               <p>Ce face mîna stîngă.</p>
               <p>N-o fi o vrajă, mamă?…</p>
               <p>RILDA</p>
               <p>Copila mea iubită,</p>
               <p>De vrajă nu mai spune!</p>
               <p>Pe cer nu-s semne bune:</p>
               <p>Nu vezi tu negri nouri</p>
               <p>Cum se adună-n bande</p>
               <p>Închipuind armate</p>
               <p>Ce-aleargă și se-nfruntă</p>
               <p>Cu flamuri ridicate?…</p>
               <p>RUNA</p>
               <p>Mai ieri erau ghirlande</p>
               <p>închipuind alaiul</p>
               <p>Unei serbări de nuntă…</p>
               <p>Schimbau din oră-n oră,</p>
               <p>Din clipă-n clipă straiul,</p>
               <p>Se risipeau și iară</p>
               <p>Se-ngemănau în horă</p>
               <p>Ca umbre plutitoare,</p>
               <p>Ca-nchipuiri de spume,</p>
               <p>Păn’ ce intrau pe-ncetul,</p>
               <p>Ca pe-un portal, în soare…</p>
               <p>Ce-s semnele acestea, mamă?</p>
               <p>RILDA</p>
               <p>Au toate rost pe lume</p>
               <p>Și toate-și au secretul,</p>
               <p>Sînt semne ce nu mint,</p>
               <p>Și firele de-argint</p>
               <p>Din plete, la bătrîni,</p>
               <p>Și liniile scrise</p>
               <p>În palma unei mîni,</p>
               <p>Și semnele din vise</p>
               <p>Și frunțile-ncrețite,</p>
               <p>Și-o dungă supt pleoape,</p>
               <p>Și nourii pe cer,</p>
               <p>Sunt toate-nvăluite</p>
               <p>De un fatal mister</p>
               <p>De care nimeni, nimeni nu poate ca să scape!</p>
               <p>RUNA</p>
               <p>Atunci, ce-i scris pe cer?</p>
               <p>Citește, ce vreau norii</p>
               <p>Ce-aleargă și s-adună,</p>
               <p>De ce mă prind fiorii</p>
               <p>Cînd clopotele sună?</p>
               <p>RILDA</p>
               <p>(cătînd spre cer)</p>
               <p>În clopote-i furtună!</p>
               <p>Vroiam să nu-ți răspund,</p>
               <p>Dar clopotul mă-ndeamnă</p>
               <p>Nimic să nu-ți ascund…</p>
               <p>Ascultă, dragă Rună!</p>
               <p>Vezi, mamă, pe supt norul</p>
               <p>Ce-nchipuie-o arcadă,</p>
               <p>Pe-un nor de-argint cum trece,</p>
               <p>Urmat de-o cavalcadă,</p>
               <p>Pe stepele senine</p>
               <p>Un călăreț sălbatec</p>
               <p>Cu fulgere pe cască,</p>
               <p>Prăpăstios cum vine</p>
               <p>Gonind spre casa noastră,</p>
               <p>Cum prinde să descrească</p>
               <p>întinderea albastră</p>
               <p>Și ochiul meu încearcă</p>
               <p>În van să-l recunoască,</p>
               <p>Deși-l cunoaște parcă…</p>
               <p>RUNA</p>
               <p>Ah, mamă, cine-i oare norul?</p>
               <p>N-o fi chiar Hunar, călătorul,</p>
               <p>Străinul ce-a sosit aseară</p>
               <p>Supt adăpostul casei noastre?</p>
               <p>Avea și el pe cască fulgere albastre,</p>
               <p>Și calul lui tot alb era</p>
               <p>Cînd a intrat în curte, supt arcadă,</p>
               <p>Urmat de cavalcadă.</p>
               <p>RILDA</p>
               <p>Se poate… Dar acum</p>
               <p>Se farmă norul.</p>
               <p>Dispare călătorul.</p>
               <p>Învăluită-n fum</p>
               <p>Se stinge cavalcada,</p>
               <p>Se năruie arcada,</p>
               <p>Și, alb ca zăpada,</p>
               <p>Se face-acuma un castel</p>
               <p>Și-un lac albastru lîngă el,</p>
               <p>Cu palmieri cu umbrele rotunde,</p>
               <p>Cu nuferi albi ce dorm pe unde:</p>
               <p>Castelu-i nalt, cu arcuite geamuri,</p>
               <p>Iar colo-n fund, supt un umbriș de ramur</p>
               <p>Se vede înăuntru, pe fereastră,</p>
               <p>O fată blondă care țese-ntruna.</p>
               <p>RUNA</p>
               <p>O, mamă, parcă-i casa noastră!</p>
               <p>RILDA</p>
               <p>O vezi și tu ca mine, Runa?</p>
               <p>O vezi cum țese?</p>
               <p>Cum stativele urcă și coboară</p>
               <p>Și cum suveica-n mîni dibace zboară?</p>
               <p>Cum firele de borangic alese</p>
               <p>Vin unul cîte unul să se-nșire</p>
               <p>Și se prefac</p>
               <p>Paianjeniș subțire</p>
               <p>Ca pentru-o cămașă de mire?</p>
               <p>RUNA</p>
               <p>Văd, mamă, văd!</p>
               <p>RILDA</p>
               <p>Dispar acum și palmieri și lac</p>
               <p>Și nuferii, în unde;</p>
               <p>Castelu-ncepe-ncet să se cufunde;</p>
               <p>Dispare pîn‘ la geam, treptat, treptat,</p>
               <p>Și fata cea bălaie ce țese nencetat</p>
               <p>La mîndra ei cămașă —</p>
               <p>Un fulger de lumină o înfașă</p>
               <p>Și-o văd, o văd acuma bine:</p>
               <p>Ah, cum mai seamănă cu tine,</p>
               <p>Runa!</p>
               <p>RUNA</p>
               <p>O văd și eu, mă văd ca-ntr-o oglindă.</p>
               <p>RILDA</p>
               <p>(cu spaimă)</p>
               <p>Tăria parcă stă să se aprindă!</p>
               <p>Străbate ca un bici albastru cerul…</p>
               <p>Vezi largile zigzaguri…</p>
               <p>Și steaguri după steaguri…</p>
               <p>Și iată iar armatele-n șiraguri,</p>
               <p>Cum dau năvală,</p>
               <p>Cu caii-nnebuniți de-nvălmășeală,</p>
               <p>Și iată iarăși cavalerul Pe calu-i de zăpadă, Urmat de-nfricoșata cavalcadă.</p>
               <p>RUNA</p>
               <p>E Hunar, mamă, cavalerul! Îi văd cum m-am văzut pe mine!</p>
               <p>RILDA</p>
               <p>Acum s-a-ntunecat tot cerul Și nu mai văd nimic, dar, iată, Perdeaua mare de-ntuneric Se-nlătură deodată</p>
               <p>Și se deschide-acolo, sus,</p>
               <p>Un luminiș feeric,</p>
               <p>O pajiște pe care doarme dus</p>
               <p>Un om cu fața-n jos căzută,</p>
               <p>Și unde ochii-mi port</p>
               <p>Nu știu s-aleg de-s flori sau sînge,</p>
               <p>Că fața nu i-o văd și iarăși nu-nțeleg</p>
               <p>De ce îmi vine parc-a plînge?</p>
               <p>Și inima îmi spune</p>
               <p>Că omul care doarme-i Landor,</p>
               <p>E fratele tău, Landor!</p>
               <p>RUNA</p>
               <p>Vai, mamă, nu sunt semne bune!</p>
               <p>Ce rost să aibă oare toate-aceste?</p>
               <p>RILDA</p>
               <p>E Landor, fratele tău Landor este!</p>
               <p>Și-acum pricep…</p>
               <p>Ascultă, dragă Rună</p>
               <p>Știi că din țara-ntreagă se adună</p>
               <p>Toți tinerii să plece la război,</p>
               <p>Că Landor și cu Hunar, amîndoi,</p>
               <p>Se duc și ei să lupte pentru țară…</p>
               <p>De-aceea norii care ard în pară</p>
               <p>Întruchipeaz-o bătălie mare.</p>
               <p>Frumosul cavaler, pe cît se pare,</p>
               <p>E Hunar care teafăr o să scape…</p>
               <p>Castelul însă ce-l vedeam</p>
               <p>Pe marginea acelei ape,</p>
               <p>Și fata ce țesea la geam?</p>
               <p>RILDA</p>
               <p>Chiar tu ești, Runa mea iubită!</p>
               <p>RUNA</p>
               <p>Și-acel ce doarme dus</p>
               <p>Pe pajiștea-nflorită?</p>
               <p>RILDA</p>
               <p>E fratele tău Landor, cum ți-am spus!</p>
               <p>RUNA</p>
               <p>Și ce-nsemnează aceste toate, mamă?</p>
               <p>De ce mă prind fiori și mi-este teamă?</p>
               <p>RILDA</p>
               <p>Nu cunoști tu, Rună, dragă Rună,</p>
               <p>Basmul cu cămașa fermecată,</p>
               <p>În trei nopți țesută de o fată,</p>
               <p>În trei nopți la razele de lună?</p>
               <p>Albe mîini curate de fecioară</p>
               <p>Albe fire trebuie să țeasă</p>
               <p>Celui drag cămașă de mătasă,</p>
               <p>Dacă vrea ca-n luptă să nu moară…</p>
               <p>Albe zile trei, întregi, de-a rîndul,</p>
               <p>Alb ca tortul alb să-i fie gîndul,</p>
               <p>Albe mînile și nepătate</p>
               <p>Ca veșmîntul Maicei Preacurate…</p>
               <p>Albe razele de-argint cînd plouă</p>
               <p>Tortul alb să-l ia ca pe-o plămadă</p>
               <p>Și s-amestece cîntînd, în două,</p>
               <p>Aluatul alb ca o zăpadă.</p>
               <p>Alb-așa ca cine-o fi s-o poarte</p>
               <p>Nici cuțit, nici glonte să-l atingă,</p>
               <p>În război de-a pururea să-nvingă</p>
               <p>Și să fie ocolit de moarte!</p>
               <p>RUNA</p>
               <p>(care a ascultat, ca într-un extaz, se ridică și, întinzînd mînile spre icoana Preacuratei, cade-n genunchi)</p>
               <p>Cum e nimbul alb ce-ți împresoară</p>
               <p>Fruntea ta, așa de alb mi-e gîndul!</p>
               <p>Nu trei nopți, ci ani întregi de-a rîndul</p>
               <p>Eu aș țese, numai să nu moară!</p>
               <p>Clopote și surle pot să sune,</p>
               <p>Moartea poate la ferești să bată,</p>
               <p>Eu ursitei mele m-oi supune,</p>
               <p>Ca să țes cămașa fermecată.</p>
               <p>Aluatul alb ca o zăpadă</p>
               <p>L-oi lua cînd albe raze plouă,</p>
               <p>L-oi lua cu mînile-amîndouă</p>
               <p>Să-l amestec ca pe o plămadă.</p>
               <p>Alb-așa voi țese-o ca s-o poarte</p>
               <p>Fratele meu drag în bătălie,</p>
               <p>Ca de moarte teamă să nu-i fie,</p>
               <p>Ci să fie el stăpîn pe moarte!</p>
               <p>RILDA</p>
               <p>Dar știi tu ce blestem amar</p>
               <p>Au razele de lună,</p>
               <p>Pe fata ce-a păcătuit</p>
               <p>Cum ele se răzbună,</p>
               <p>Cînd altuia i-a dat în dar</p>
               <p>Cămașa făr‘ de moarte,</p>
               <p>De moarte-n luptă biruit</p>
               <p>Acel menit s-o poarte?</p>
               <p>Blestemul cade-asupra ta,</p>
               <p>Să țeși viața-ntreagă,</p>
               <p>Din munca fără de temei</p>
               <p>Nimic să nu s-aleagă,</p>
               <p>Să se destrame tortul tău</p>
               <p>Și fir cu fir să zboare,</p>
               <p>Să zboare albii funigei</p>
               <p>În cete călătoare;</p>
               <p>Să se destrame tot ce faci,</p>
               <p>Să-ți scape de supt mîni,</p>
               <p>Să se anine de copaci,</p>
               <p>De cumpeni de fîntîni,</p>
               <p>Să treacă repezi la răscruci,</p>
               <p>Pe stoguri să se lase,</p>
               <p>Să se anine sus, pe cruci,</p>
               <p>Pe streșine de case,</p>
               <p>Dar nici acolo să nu stea,</p>
               <p>Și vîntul să le-alunge,</p>
               <p>Să spuie de osînda grea</p>
               <p>Oriunde or ajunge.</p>
               <p>S-alerge, fără de noroc,</p>
               <p>Fir după fir, tot tortul,</p>
               <p>Pîn‘ vor găsi în care loc</p>
               <p>Neîngropat stă mortul.</p>
               <p>Și precum țes fulgi după fulgi</p>
               <p>O pînză de zăpadă,</p>
               <p>Să se adune ca un giulgi</p>
               <p>Și-asupra lui să cadă,</p>
               <p>Iar fata ce-a păcătuit</p>
               <p>Să țeasă-n veci, nebună… —</p>
               <p>Acesta-i blestemul cumplit</p>
               <p>Al razelor de lună!</p>
               <p>RUNA</p>
               <p>(a ascultat în genunchi, și întorcîndu-se din nou către icoană)</p>
               <p>Alb ca nimbul care-ți împresoară</p>
               <p>Fruntea ta, așa de alb mi-e gîndul:</p>
               <p>Nu trei nopți, ci ani întregi de-a rîndul</p>
               <p>Eu aș țese, numai să nu moară!</p>
            </div>
            <div type="div2">
               <head>
                  <anchor xml:id="id_ACTUL_AL_II-LEA"/>ACTUL AL II-LEA</head>
               <p>Același decor. Luna, la înălțimea arborilor, aruncă razele pieziș, învăluind stativele și pe RUNA care țese. Restul iatacului plutește intr-o lumină de vis.</p>
               <p>RUNA</p>
               <p>(singură)</p>
               <p>Lună, ca pe-o harfă trec mînile mele,</p>
               <p>Firele sunt parcă strune fermecate.</p>
               <p>Stativele cîntă, și eu cînt cu ele…</p>
               <p>Ca o harfă cîntă stativele mele,</p>
               <p>Și în noaptea asta toate-s luminate.</p>
               <p>Nu știu, cîntă-n mine sau firele sună,</p>
               <p>Fiecare-și spune nota lui cu taină,</p>
               <p>De trei nopți întruna țes cu tine, lună,</p>
               <p>Țes fără de preget fermecata haină.</p>
               <p>Nu știu, cîntă-n mine sau firele sună…</p>
               <p>După cum artistul atinge o strună,</p>
               <p>Mai încet, mai tare, mîna mea cînd țese,</p>
               <p>Trezește atîtea glasuri nențelese.</p>
               <p>De trei nopți de veghe țes fără de preget,</p>
               <p>Nu știu, cîntă-n mine sau firele sună,</p>
               <p>Nu știu cine cîntă cînd le-ating c-un deget:</p>
               <p>Firul de mătasă sau raza de lună?</p>
               <p>Ca o harfă cîntă stativele mele</p>
               <p>Și-i atîta farmec… Umbre violete</p>
               <p>Umbl-așa sfioase… Ca niște mărgele</p>
               <p>Rîd în umbră ochii vechilor portrete,</p>
               <p>Căutînd uimite la mînile mele…</p>
               <p>Ah, e-atîta farmec și-i atîta taină…</p>
               <p>De-aș sfîrși odată fermecata haină!</p>
               <p>Scade noaptea… Ceasul prinde lung să bată,</p>
               <p>De-aș sfîrși odată haina fermecată!</p>
               <p>(Desface pînza de pe sul, pregătindu-se s-o coasă. În acest timp, odată cu ultimele versuri, ceasul bate lung. HUNAR intră.)</p>
               <p>HUNAR</p>
               <p>Veșnicie să se facă ora asta dulce!</p>
               <p>RUNA</p>
               <p>(speriată, se întoarce cu tortul în mînă)</p>
               <p>Pe cine cauți tu, străine?</p>
               <p>HUNAR</p>
               <p>Cum? Nu s-a dus frumoasa Rună să se culce,</p>
               <p>Cînd toate dorm?</p>
               <p>RUNA</p>
               <p>Ce cauți tu la mine?</p>
               <p>Cum îndrăznești să-mi tulburi ora asta?</p>
               <p>HUNAR</p>
               <p>O boltă de senin era fereasta</p>
               <p>Și eu treceam supt ea, visînd la moarte,</p>
               <p>Și mă gîndeam că mîine plec departe</p>
               <p>Și poate n-o să mai revin.</p>
               <p>Și-atunci o formă albă ca un crin,</p>
               <p>Mai albă ca un crin, mai castă,</p>
               <p>Se zugrăvi-n seninul din fereastă</p>
               <p>Și crinul ăsta alb erai tu, Runa!</p>
               <p>RUNA</p>
               <p>(cu grijă)</p>
               <p>O, taci, să nu te-audă luna!</p>
               <p>HUNAR</p>
               <p>Și s-a întunecat pe urmă iar fereastra</p>
               <p>Și-apoi, precum arunci</p>
               <p>Într-o sonoră cupă de cleștar</p>
               <p>Ușoare boabe de mărgăritar,</p>
               <p>Așa sonor atunci</p>
               <p>A prins să sune-un glas,</p>
               <p>Încît pătruns de farmec am rămas —</p>
               <p>Și glasul ăsta era glasul Runii!</p>
               <p>RUNA</p>
               <p>O, taci, tu nu cunoști blestemul lunii!</p>
               <p>HUNAR</p>
               <p>O, lasă-n pace luna și-ascultă-mă mai bine:</p>
               <p>Trei zile sunt acuma de cînd petrec la voi,</p>
               <p>De-ai ști tu cîtă cale lăsat-am înapoi,</p>
               <p>Un ghem de l-ai desface, trei zile nu-ți ajung</p>
               <p>Să măsuri drumul lung</p>
               <p>Ce m-a mînat spre tine.</p>
               <p>Viața mea-nainte era așa pustie,</p>
               <p>Dormeam prin taberi noaptea, cu fruntea pe un scut,</p>
               <p>Totuna mi-era mie să nu mă fi născut,</p>
               <p>Sau să mă pierd în lupte, să mor ca un pribeag</p>
               <p>La umbra unui steag</p>
               <p>Pe-un cîmp de bătălie!…</p>
               <p>Vedeam pe cer nainte-mi un stol de corbi de pradă;</p>
               <p>Ca un herold al morții urmam eu negru semn</p>
               <p>Și nu știam eu singur ce-nsamn-acest îndemn —</p>
               <p>Acum abia-mi dau seama ce taină m-a-ndreptat</p>
               <p>În goană spre palat</p>
               <p>Să trec pe sub arcadă…</p>
               <p>Era îndemnul vieții ce m-a cuprins deodată,</p>
               <p>Cînd te-am văzut, o, Rună, și groaza c-o să mor,</p>
               <p>Cînd aș putea prin tine să fiu nemuritor,</p>
               <p>Să am ceea ce nimeni pe lume n-ar avea:</p>
               <p>Pe tine, Runa mea,</p>
               <p>Și haina fermecată!</p>
               <p>RUNA</p>
               <p>Cum poți vorbi tu astfel, o Hunar, cînd știi bine</p>
               <p>Că n-am țesut cămașa pentru tine!</p>
               <p>HUNAR</p>
               <p>De n-ai țesut-o pentru mine,</p>
               <p>Atuncea, spune, mîna ta,</p>
               <p>Nainte ca să vin la tine,</p>
               <p>De ce nu mai putea lucra?</p>
               <p>RUNA</p>
               <p>De unde știi tu taina mea?</p>
               <p>HUNAR</p>
               <p>De n-ai țesut-o pentru mine,</p>
               <p>Atunci de ce privirea-ți oare</p>
               <p>Nu mai putea să vadă bine</p>
               <p>Pe albul tort s-aleag-o floare?</p>
               <p>RUNA</p>
               <p>Ah, Hunar, inima mă doare!</p>
               <p>HUNAR</p>
               <p>De n-ai țesut-o pentru mine,</p>
               <p>De ce de cînd eu am intrat,</p>
               <p>Răsună, ca un stup de-albine,</p>
               <p>De cîntec vechiul tău palat?</p>
               <p>O, Hunar, taci — că e păcat!</p>
               <p>HUNAR</p>
               <p>De n-ai țesut-o pentru mine,</p>
               <p>De ce-i mai albă fața ta</p>
               <p>Ca pînza asta, cînd cu tine</p>
               <p>Vorbesc — răspunde, Runa mea!</p>
               <p>RUNA.</p>
               <p>De unde știi tu toate așa de bine?</p>
               <p>HUNAR</p>
               <p>Painjeniș de raze e-ntins din stea în stea —</p>
               <p>Și ca o plasă largă cuprinde universul,</p>
               <p>În care sfera noastră pe osia ei grea</p>
               <p>Ca un painjen negru își cumpănește mersul.</p>
               <p>Nu mișcă nicăirea și nu se. farm-o rază</p>
               <p>Pe-ntinderea acestei rețele diafane,</p>
               <p>Ca în aceeași vreme mii de meridiane</p>
               <p>Să nu prindă de veste…</p>
               <p>Și crezi că nu vibrează</p>
               <p>Și-n noi undele-aceste</p>
               <p>De-nștiințări secrete</p>
               <p>Și că în fiecare din noi nu dormitează</p>
               <p>Aceleași legi ce mișcă enormele planete?</p>
               <p>RUNA</p>
               <p>Nu te-nțeleg, o Hunar, dar cum un arc se rumpe,</p>
               <p>Cînd e întins prea tare, așa mă simt înfrîntă.</p>
               <p>A tale vorbe-aruncă luciri de pietre scumpe,</p>
               <p>Și tu te joci cu ele;</p>
               <p>A tale vorbe cîntă</p>
               <p>Ca razele de lună pe stativele mele!</p>
               <p>HUNAR</p>
               <p>Nu vorbele aruncă luciri de pietre scumpe,</p>
               <p>Ci-i dragostea din ele ce le aprinde focul!</p>
               <p>Văzut-ai licuriciul părechea cînd și-o cheamă,</p>
               <p>RUNA</p>
               <p>De ce mă prinde, Hunar, o nențeleasă teamă?</p>
               <p>HUNAR</p>
               <p>Nu-i teamă, ci iubirea!</p>
               <p>Dar știi tu ce-i iubirea?</p>
               <p>Știi ce-i o apă mare</p>
               <p>Ce doarme-ncătușată în albele ghețare?</p>
               <p>De ani de zile-acolo a nins și veșnic ninge,</p>
               <p>Țin norii întuneric și noaptea nu mai moare,</p>
               <p>Dar vine-odată totuși biruitorul soare,</p>
               <p>Se luptă mult o rază și-n clipa ce-o atinge,</p>
               <p>Precum un mag vrăjește cu varga fermecată,</p>
               <p>Cu zgomot apa-și iese din matca înghețată:</p>
               <p>Dînd unul peste altul, în vălmășag, deodată</p>
               <p>Pornesc albastre sloiuri,</p>
               <p>Și tot ce sta acolo încremenit de mult,</p>
               <p>Întreaga rînduială</p>
               <p>Se prăbușește-acuma, curg libere puhoiuri,</p>
               <p>Și-o larmă, o năvală,</p>
               <p>Un furios tumult,</p>
               <p>Îneacă tot și cîntă scăparea din robie!</p>
               <p>RUNA</p>
               <p>Așa e, Hunar, viața mi-era așa pustie!</p>
               <p>HUNAR</p>
               <p>Dormeau atîtea doruri în tine-ncremenite…</p>
               <p>Vezi tu, monotonia vieții uniforme,</p>
               <p>Aceeași rînduială și după-aceleași norme</p>
               <p>La anumite ceasuri,</p>
               <p>Bătăile de clopot cînd sună de vecerne,</p>
               <p>Și mobilele toate așa de învechite,</p>
               <p>Și-aceleași coridoare pe care-a tale păsuri</p>
               <p>Veneau ca să se plimbe,</p>
               <p>Nu ți-au părut adesea că n-au să se mai schimbe</p>
               <p>Și că devin eterne?</p>
               <p>Cum scînteie în aer, ca să-i arate locul?</p>
               <p>Cum vrei a mele vorbe să nu scînteie, spune!</p>
               <p>O, da, simțeam adesea că trebuie să îie</p>
               <p>Și alte lumi mai mândre ca lumea mea cea mică.</p>
               <p>Și-un gînd vioi, arare,</p>
               <p>Cum zboar-o rîndunică</p>
               <p>Și-atinge-n treacăt numai cu aripa-i ușoară</p>
               <p>Oglinda apei clare,</p>
               <p>De-o tulbură o clipă în cercuri mișcătoare,</p>
               <p>Așa-mi trecea prin suflet și-l tulbura o clipă.</p>
               <p>Și alteori, în noaptea ce s-aduna în mine,</p>
               <p>Cum se adună neguri în funduri de abisuri,</p>
               <p>Cînd e de-ajuns o piatră în treacăt aruncată</p>
               <p>De se deschid deodată,</p>
               <p>De poți vedea departe ca prin ferești senine,</p>
               <p>Așa o vorbă-n treacăt mă deștepta din visuri;</p>
               <p>Și-atunci simțeam eu bine</p>
               <p>Că trebuie să fie pe un tărîm, departe,</p>
               <p>O lume ca-n poveste.</p>
               <p>HUNAR</p>
               <p>Da, gîndurile tale n-au fost păreri deșarte,</p>
               <p>Căci lumea asta este!</p>
               <p>RUNA</p>
               <p>(din ce în ce mai cucerită)</p>
               <p>Dar unde, Hunar, unde?</p>
               <p>HUNAR</p>
               <p>(misterios)</p>
               <p>Departe, neștiută de ochi profani, s-ascunde</p>
               <p>Ca o comoară scumpă spre care toți aleargă.</p>
               <p>Cîți nu-și pierdură mintea voind ca s-o dezgroape,</p>
               <p>Cătînd-o pretutindeni în lumea asta largă,</p>
               <p>Cînd ea era aproape…</p>
               <p>Ca o comoară-ascunsă care-și vestește locul</p>
               <p>Cu flacăra-i albastră, de cînd e omenirea,</p>
               <p>Și cheamă pretutindeni, dar nu e nicăirea,</p>
               <p>Și totuși ea există, și de-om avea norocul</p>
               <p>Noi vom afla-o poate…</p>
               <p>Și ce trebuie să facem ca s-o găsim, o, spune!</p>
               <p>HUNAR</p>
               <p>Să te desfaci de toate!</p>
               <p>Să rupi îngusta punte</p>
               <p>Ce leagă cu trecutul,</p>
               <p>Și tot ce te supune</p>
               <p>Și-ți poruncește lutul</p>
               <p>Și tot ce-ți farmă viața în mii de griji mărunte;</p>
               <p>Să-nduri, fără să murmuri, oricare suferinți,</p>
               <p>Să uiți și neam, și lege, și casă, și părinți,</p>
               <p>Să calci tot în picioare,</p>
               <p>Și să nu stai la gînduri chiar dac-ar fi să-ți ceară</p>
               <p>O jertfă cît de mare!</p>
               <p>RUNA (repede)</p>
               <p>O jertfă! Spune: care? O fac, orice mi-ai cere!</p>
               <p>HUNAR</p>
               <p>(imperios)</p>
               <p>De este așa, dă-mi tortul și vin’ cu mine-n lume!</p>
               <p>RUNA (cu spaimă)</p>
               <p>O, cine ești tu, Hunar, și ce mă îndemni să fac? O, cine ești? Răspunde! Abia îți știu de nume! Și cum de-a ta putere nu pot să mă desfac? Să-ți dau eu ție tortul ce nu ți-a fost sortit, Să moară-n luptă Landor, și mama, scumpa mamă, S-aud cum mă blesteamă? Nu, asta nu se poate!</p>
               <p>HUNAR (ironic)</p>
               <p>Vezi cît de mică ești! Erai ursită-n lumea aceasta să trăiești! Nu-ți era dată ție ca să găsești comoara!</p>
               <p>Comoara! Dar blestemul? Eu de blestem mă tem!</p>
               <p>HUNAR</p>
               <p>Iubirea e mai tare ca orișice blestem!</p>
               <p>(Se face ziuă; s-aude în depărtare cîntecul cocoșilor, apoi tot mai aproape. La scară răsună tropotul calului. HUNAR tresare și pălește. Se întoarce hotărit)</p>
               <p>Privește,-i ziuă-afară, și calul mă așteaptă… Răspunde: vii cu mine?</p>
               <p>Sau plec — și nu mai viu…</p>
               <p>RUNA (ieșită din minți)</p>
               <p>Da, Hunar, viu cu tine! (Ia tortul și i-l dă)</p>
               <p>Al tău să fie tortul — a ta și eu să fiu!</p>
               <p>(Cade în brațele lui leșinată.)</p>
               <p>HUNAR</p>
               <p>(se uită la ea ironic, o așază frumos lingă stative și rostește zîmbind)</p>
               <p>Sărmana păsărică! Aceleași sunteți toate! (Se depărtează încet, privind peste umăr la RUNA leșinată la stative, și dispare.)</p>
            </div>
            <div type="div2">
               <head>
                  <anchor xml:id="id_ACTUL_AL_III-LEA"/>ACTUL AL III-LEA</head>
               <p>Au trecut ani de zile. Scena reprezintă același decor. Deschizătura terasei încadrează parcul veștejit, în cele din urmă zile de toamnă. Se luminează de zi. Mobilele din casă, care încep să se lămurească în lumina zorilor, arcurile de la ferești, oglinzile, cercevelele ușilor sunt acoperite de fire albe din tortul destrămat de pe stative. La fiecare mișcare firele se leagănă ca purtate de vînt, își schimbă locul plutind încet prin aer, unele parcă vin pe ferești, și altele parcă stau să plece. RUNA, nebună, ofilită de suferinți. umblă ca o umbră prin casă, de ici-colo, adunînd cu stăruință firele plutitoare.</p>
               <p>RUNA</p>
               <p>Mai meșteri decît mine, păianjeni țesători,</p>
               <p>N-au stativele voastre hodină niciodată,</p>
               <p>Cînd eu lucrez zadarnic din noapte pînă-n zori,</p>
               <p>Și nu mai pot să mîntui cămașa fermecată.</p>
               <p>V-alung mereu din casă, dar pîn’ să prind de seamă,</p>
               <p>Păianjenișul vostru la loc se rentregește…</p>
               <p>O, spuneți cum se face că pînza voastră crește,</p>
               <p>Pe cînd a mea se rupe și-n aer se destramă?</p>
               <p>CORUL FUNIGEILOR</p>
               <p>(departe, nevăzut)</p>
               <p>Noi funigei sîntem,</p>
               <p>Noi sîntem însuși tortul</p>
               <p>Ce-l poartă un blestem</p>
               <p>Ca să găsească mortul!</p>
               <p>RUNA</p>
               <p>(cu mîinile pline de firele adunate, pe care le aruncă pe geam)</p>
               <p>Duceți-vă în lume, păianjeni blestemați!</p>
               <p>Că nu-mi rămîne vreme să vă gonesc mereu,</p>
               <p>Ce vă țineți întruna, așa, de pasul meu?</p>
               <p>Ce spuneți voi întruna? Pe cine căutați?</p>
               <p>FUNIGEII</p>
               <p>Zadarnic ne alungi</p>
               <p>Și ne gonești afară.</p>
               <p>În mii de fire lungi</p>
               <p>Noi ne-om întoarce iară!</p>
               <p>RUNA</p>
               <p>(cu deznădejde, se așază la stative)</p>
               <p>Asemeni unei harfe cu strune fărămate,</p>
               <p>Așa sînteți acuma, voi, stativele mele!</p>
               <p>Spetezele suspină și cad așa de grele,</p>
               <p>Și nu mai știu nici ceasul străvechi ce oră bate.</p>
               <p>Zorită port suveica în mîna mea dibace,</p>
               <p>Se pare-a crește tortul, și-atuncea prind putere,</p>
               <p>Dar sulul se-nvîrtește în loc, și pînza piere…</p>
               <p>Și nu știu cine vine mereu de mi-o desface.</p>
               <p>A cui să fie mîna această nevăzută?</p>
               <p>Cum aș zdrobi-o, Doamne, s-o prind între speteze</p>
               <p>Și-aș pune-o cu de-a sila să steie să-mi lucreze,</p>
               <p>Sărmana pînză albă de-atîția ani țesută.</p>
               <p>(Țese. RILDA intră.)</p>
               <p>RILDA</p>
               <p>Tot nu mai ai hodină, Rună?</p>
               <p>RUNA</p>
               <p>Nu, mamă!</p>
               <p>RILDA</p>
               <p>Ce blestem cumplit!</p>
               <p>Vai, ce amarnic se răzbună</p>
               <p>Neîndurata lună!</p>
               <p>Ce slabă ești și pală!</p>
               <p>Paloarea ei spectrală</p>
               <p>Pe-obraji ți s-a întins</p>
               <p>Și nu știu: fire albe din tortul risipit</p>
               <p>În părul tău s-au prins,</p>
               <p>Ori părul tău acuma e alb cu dinadins?</p>
               <p>Mai ieri, ca o podoabă tu străluceai în casă,</p>
               <p>Și-atîta de frumoasă</p>
               <p>Te răsfrîngea oglinda cu drag, și ochii mei,</p>
               <p>Dar cînd te văd acuma…</p>
               <p>(Plînge.)</p>
               <p>RUNA</p>
               <p>(cu mustrare)</p>
               <p>Decît mereu să plîngi,</p>
               <p>Mai bine-ai face, mamă, păianjenii să-i strîngi.</p>
               <p>Nu-i vezi cum țes întruna și vor să mă întreacă?</p>
               <p>Nu-i vezi cum țes și-mbracă,</p>
               <p>De jos și pînă-n grinzi</p>
               <p>Ietacul pretutindeni, pe jețuri, pe oglinzi,</p>
               <p>Pe vechile portrete, pe uși, pe cercevele,</p>
               <p>Cum își anină-n grabă urîtele perdele,</p>
               <p>Cum împletesc și leagă</p>
               <p>Din ce în ce mai des,</p>
               <p>De parcă vor să prindă în plasă casa-ntreagă</p>
               <p>Și mîinile să-mi lege, să nu mai pot să țes?</p>
               <p>Păianjenii!… alungă-i odată, mamă dragă!</p>
               <p>FUNIGEII</p>
               <p>Noi funigei sîntem!</p>
               <p>Noi sîntem însuși tortul</p>
               <p>Ce-l poartă un blestem</p>
               <p>Ca să găsească mortul!</p>
               <p>RUNA</p>
               <p>I-auzi ce spun ei, mamă?</p>
               <p>RILDA</p>
               <p>Iar aiurezi, sărmană!</p>
               <p>Eu nu aud nimic…</p>
               <p>RUNA</p>
               <p>N-auzi ce spun d-un tort</p>
               <p>Ce-n mii de fire-aleargă</p>
               <p>Ca să găseasc-un mort</p>
               <p>În lumea asta largă?</p>
               <p>RILDA</p>
               <p>Nu, eu n-aud nimic!</p>
               <p>FUNIGEII</p>
               <p>Umblat-am cale lungă</p>
               <p>Și nicăirea nu-i,</p>
               <p>Blestemul iar ne-alungă</p>
               <p>Să dăm de urma lui…</p>
               <p>RUNA</p>
               <p>I-auzi acum ce zic?</p>
               <p>ALȚI FUNIGEI</p>
               <p>(foarte departe)</p>
               <p>Noi am umblat pe ape</p>
               <p>Crezînd că l-am găsit,</p>
               <p>Dar cînd eram aproape,</p>
               <p>Un vînt ne-a risipit!</p>
               <p>RUNA</p>
               <p>Acuma alții cîntă!</p>
               <p>Cum, tot n-auzi nimic?</p>
               <p>RILDA</p>
               <p>Ce gînduri te frămîntă!</p>
               <p>FUNIGEII</p>
               <p>(mai aproape)</p>
               <p>Pe-o pajiște în floare</p>
               <p>Noi l-am găsit —</p>
               <p>ALȚI FUNIGEI</p>
               <p>De-acum,</p>
               <p>Gătiți de-nmormîntare,</p>
               <p>Căci mortul e pe drum!</p>
               <p>RUNA</p>
               <p>(cu un țipăt)</p>
               <p>Ah. mortul e pe drum!</p>
               <p>(Se aud trîmbițe și un marș funebru.)</p>
               <p>RILDA</p>
               <p>(aleargă la fereastră)</p>
               <p>Da,-n praful de pe cale</p>
               <p>Se vede un convoi.</p>
               <p>Aud cîntări de jale</p>
               <p>Și trîmbiți de război.</p>
               <p>RUNA</p>
               <p>Se pierd încet sub ramuri,</p>
               <p>Și iată-i iar pe drum,</p>
               <p>Se-nclină negre flamuri,</p>
               <p>Se deslușesc acum.</p>
               <p>RILDA</p>
               <p>Un cal pășește-n frunte</p>
               <p>Și nimeni nu-i pe cal,</p>
               <p>Acuma trec pe punte</p>
               <p>Și intră sub portal.</p>
               <p>RUNA</p>
               <p>Vuiește poarta largă,</p>
               <p>Convoiul s-a oprit,</p>
               <p>Zăresc acum pe targă</p>
               <p>Un mort acoperit…</p>
               <p>RILDA</p>
               <p>Alăturea de dînsul</p>
               <p>O suliță și-un scut…</p>
               <p>Mă podidește plînsul,</p>
               <p>Căci vai! l-am cunoscut!</p>
               <p>Dacă-l cunoști tu, mamă,</p>
               <p>O, spune: cine-i el?</p>
               <p>Răspunde, cum îl cheamă,</p>
               <p>Ce caută-n castel?</p>
               <p>RILDA</p>
               <p>S-aud acum pe scări…</p>
               <p>O, taci! că iată-i sus.</p>
               <p>RUNA</p>
               <p>Ce jalnice cîntări!</p>
               <p>RILDA</p>
               <p>Pe cine mi-au adus?</p>
               <p>(Intră convoiul. Oamenii lasă jos targa, acoperită toată de un giulgiu de funigei. În timpul acesta, pe cînd RUNA cade în brațele RILDEl, se aude:)</p>
               <p>CORUL FUNIGEILOR</p>
               <p>(de pretutindeni)</p>
               <p>Din noaptea cînd ai dăruit</p>
               <p>Cămașa făr’ de moarte,</p>
               <p>În lumea larg-am pribegit,</p>
               <p>Am fost așa departe.</p>
               <p>Cum ne urzeau a tale mîni,</p>
               <p>Noi dispăream pe geamuri,</p>
               <p>Cădeam pe cumpeni de fîntîni.</p>
               <p>Ne aninam de ramuri,</p>
               <p>Treceam cu grabă la răscruci,</p>
               <p>Lungi fire de mătase,</p>
               <p>Cădeam pe stoguri și pe cruci</p>
               <p>Pe streșine de case,</p>
               <p>Să știe cine ne-a zări</p>
               <p>Că nu mai are parte</p>
               <p>Pe lume nimeni a urzi</p>
               <p>Cămașa făr’ de moarte!</p>
               <p>(Încetul cu încetul, se desprind funigeii de pretutindeni, și, ca luat de-o mînă nevăzută, se dă la o parte giulgiul, lăsînd descoperit mortul. RUNA îl zărește și abia acum îl recunoaște.)</p>
               <p>RUNA</p>
               <p>Ah, Landor, dulce frate!</p>
               <p>RILDA</p>
               <p>Ah, fiul meu pierdut!</p>
               <p>De unde mi-l aduceți, voi purtători cerniți?</p>
               <p>UN OȘTEAN</p>
               <p>Era-ntr-un zori de zi,</p>
               <p>Și-un nor de-argint în zare plutea-naintea noastră,</p>
               <p>Acum părea că-n aer pe-ncetul se distramă</p>
               <p>Și-acum s-adună iarăși, în zarea cea albastră.</p>
               <p>Tot flutura încetul, chema ca o năframă,</p>
               <p>Ne tot chema întruna păn-am băgat de seamă.</p>
               <p>Și nu era nici nour, și n-a fost nici năframă,</p>
               <p>Ci fire lungi și albe, un stol de funigei</p>
               <p>Ce ne-ndemna cu semne să mergem după ei;</p>
               <p>Dar nici acolo noi n-am stat,</p>
               <p>Ci am umplut pămîntul,</p>
               <p>Pîn’ ce de urma lui am dat —</p>
               <p>Gătiți de-acum mormîntul!</p>
               <p>Căci noi de-acum ne pribegim,</p>
               <p>Ci-n fiecare toamnă</p>
               <p>Vom reveni să povestim</p>
               <p>Blestemul tău ce-nsamnă.</p>
               <p>Și dac-am mers, pe seară, pe-o pajiște în floare</p>
               <p>Noi i-am văzut încetul cu-ncetul cum se lasă,</p>
               <p>Și-am mai văzut deodată în cete călătoare</p>
               <p>Cum stăruiau în aer lungi fire de mătasă;</p>
               <p>Veneau de pretutindeni, făceau popas o clipă,</p>
               <p>Precum sclipește-n aer, întinsă, o aripă,</p>
               <p>Și iar porneau în urmă încet să se coboare,</p>
               <p>Și-acolo-n locul unde cădeau mereu grămadă,</p>
               <p>Cum sta întroienit,</p>
               <p>Ca supt un giulgi de albă și lucie zăpadă,</p>
               <p>Acolo l-am găsit!</p>
               <p>FUNIGEII</p>
               <p>(se adună mereu, se desprind treptat și, dispărînd pe fe-</p>
               <p>rești, se aud cîntînd tot mai departe)</p>
               <p>Pe pajiștea în floare</p>
               <p>Noi mortul l-am găsit,</p>
               <p>Sărmană țesătoare,</p>
               <p>Osînda s-a sfîrșit!</p>
               <p>RUNA</p>
               <p>(ca deșteptată dintr-un vis, își duce mînile la tîmple și, în-</p>
               <p>genunchind lîngă mort, cu fața spre icoană, se roagă)</p>
               <p>Alb ca nimbul alb ce te-mpresoară,</p>
               <p>Tot așa mi-era odată gîndul…</p>
               <p>Am țesut atîția ani de-a rîndul…</p>
               <p>Las-acuma roaba ta să moară!</p>
               <p>De-am greșit, a fost fără de vrere…</p>
               <p>O putere mai presus de mine</p>
               <p>M-a făcut să uit ce-i rău și bine —</p>
               <p>Și nu știu ce-a fost acea putere!</p>
               <p>Stam să țes cămașa de mătasă…</p>
               <p>Albă era noaptea — și deodată,</p>
               <p>Fără ca în ușa mea să bată,</p>
               <p>A intrat un om străin în casă.</p>
               <p>Ochii lui ca două pietre rare</p>
               <p>Licăreau așa ciudat sub geană,</p>
               <p>De părea c-ar fi o arătare</p>
               <p>Rătăcită-n lumea pămînteană.</p>
               <p>Flăcări vii erau a lui cuvinte</p>
               <p>Și se împleteau așa măiestre</p>
               <p>Cînd vorbea… o, da, mi-aduc aminte,</p>
               <p>Da, n-avea nimic din lumi terestre…</p>
               <p>Adiau acum așa de line,</p>
               <p>Și acum vuiau ca o furtună,</p>
               <p>Se-mpleteau cîntînd pe lîngă mine,</p>
               <p>pîn‘ m-au prins pe-ncet ca-ntr-o cunună.</p>
               <p>Și n-a fost cunună, Preacurată,</p>
               <p>Cum crezusem eu, nenorocita,</p>
               <p>Ci a fost cătușă blestemată:</p>
               <p>Nu era Amorul, ci Ispita!</p>
               <p>Alb ca nimbul alb ce te-mpresoară,</p>
               <p>Fă să-mi fie astăzi iarăși gîndul!…</p>
               <p>Am țesut atîția ani de-a rîndul!…</p>
               <p>Las-acuma roaba ta să moară!</p>
               <p>(Cade sfirșită, peste trupul fratelui său. RILDA și toți cei de față îngenunche și se roagă.)</p>
               <p>RILDA</p>
               <p>(în genunchi)</p>
               <p>O, Maică Preacurată, îndură-te de noi!</p>
               <p>De-a fost ca să descindă asupra ei Păcatul,</p>
               <p>A fost o încercare…</p>
               <p>Îndură-te de noi!</p>
               <p>CORUL ȘI RILDA</p>
               <p>Îmbrac-atîtea haine pe lume Necuratul</p>
               <p>S-ademeneasc-un suflet…</p>
               <p>CORUL</p>
               <p>îndură-te de noi!</p>
               <p>RILDA</p>
               <p>Fă să coboare pacea pe viața ei trudită,</p>
               <p>Prefă-te-n bunătate…</p>
               <p>CORUL</p>
               <p>Îndură-te de noi!</p>
               <p>RILDA</p>
               <p>La fiece răscruce pîndește o ispită</p>
               <p>Și tu le știi pe toate…</p>
               <p>CORUL</p>
               <p>Indură-te de noi!</p>
               <p>RILDA</p>
               <p>Fă sufletul ei candid curat ca mai-nainte,</p>
               <p>Refă-l un suflet iarăși…</p>
               <p>CORUL</p>
               <p>Îndură-te de noi!</p>
               <p>RILDA</p>
               <p>Să nu rămîie-o pată în neam printre morminte,</p>
               <p>Că s-a pierdut un suflet neîmpăcat cu sine,</p>
               <p>Ascultă ruga tristă ce-o îndreptăm spre tine…</p>
               <p>CORUL ȘI RILDA</p>
               <p>O, Maică Preacurată, îndură-te de noi!</p>
               <p>RUNA</p>
               <p>(în agonie)</p>
               <p>Alb ca nimbul alb ce te-mpresoară,</p>
               <p>Fă să-mi fie astăzi iarăși gîndul!</p>
               <p>Am țesut atîția ani de-a rîndul…</p>
               <p>Las-acuma roaba ta să moară!</p>
               <p>CEI DIN URMĂ FUNIGEI</p>
               <p>Adormi de-acu-mpăcat</p>
               <p>În lumea neființii,</p>
               <p>Biet suflet încercat</p>
               <p>De para suferinții!</p>
               <p>UN ECOU DEPĂRTAT</p>
               <p>Mărire suferinții!</p>
            </div>
         </div>
         <div type="div1">
            <head>Cometa </head>
            <subtitle>de Ștefan Octavian Iosif și Dimitrie Anghel</subtitle>
            <subtitle>COMEDIE ÎN TREI ACTE, ÎN VERSURI</subtitle>
            <epigraph>Lui D. Burileanu,<lb/>căruia i se datorește apariția acestei Comete<lb/>Autorii</epigraph>
            <div type="div2">
               <head>
                  <anchor xml:id="id_PERSOANELE"/>PERSOANELE</head>
               <p>TITY ROSNOV, rentier</p>
               <p>Doamna MIREA RORO</p>
               <p>TANȚA fiicele doamnei Mirea</p>
               <p>NINETA LUCICA CLEO</p>
               <p>Doamna GUBIN</p>
               <p>RUDI, fiul doamnei Gubin</p>
               <p>POETUL COLUM</p>
               <p>SCULPTORUL PRALEA</p>
               <p>HALS</p>
               <p>INVITAȚI</p>
            </div>
            <div type="div2">
               <head>
                  <anchor xml:id="id_ACTUL_I1"/>ACTUL I</head>
               <p>Un salon modern. Lumină de lampă. RORO, pe un puf, lucrează lîngă foc, la o broderie. TANȚA îngrijește de un samovar. E in amurg.</p>
               <div type="div3">
                  <head>
                     <anchor xml:id="id_SCENA_I"/>SCENA I</head>
                  <p>RORO, TANȚA</p>
                  <p>TANȚA</p>
                  <p>Ciudat! Nu vine nimeni…</p>
                  <p>RORO</p>
                  <p>Da, nimeni…</p>
                  <p>TANȚA</p>
                  <p>Ce să fie?</p>
                  <p>RORO</p>
                  <p>Te miră?</p>
                  <p>TANȚA</p>
                  <p>Da, vezi bine… Eu m-așteptam să vie. Nu-i astăzi miercuri oare?</p>
                  <p>RORO</p>
                  <p>De bună samă, miercuri…</p>
                  <p>TANȚA</p>
                  <p>Nu-i cercul nostru astăzi?</p>
                  <p>RORO</p>
                  <p>O, sînt atîtea cercuri!</p>
                  <p>TANȚA</p>
                  <p>Da, e-o epidemie!</p>
                  <p>RORO</p>
                  <p>Nu,-i foarte natural!</p>
                  <p>De-arunci o piatră-n apă, nu se pornește-un val?</p>
                  <p>Și-n urmă valul oare nu crește-n cerc?</p>
                  <p>TANȚA</p>
                  <p>Firește!</p>
                  <p>RORO</p>
                  <p>Și-apoi din cercu-acela nu prinde altu-a crește? Și altele-n virtutea aceleiași vibrații? Unde-i acuma cercul întîiei generații? Cine-ar putea să spună?…</p>
                  <p>TANȚA Nu eu!</p>
                  <p>RORO</p>
                  <p>Ascult-atunci!</p>
                  <p>(Sentențios)</p>
                  <p>Aicea cade piatra pe care o arunci,</p>
                  <p>(face gestul)</p>
                  <p>Aici se face cercul, și-acesta-i „cercul nostru”…</p>
                  <p>Pe urmă cercul crește și face „cercul vostru“…</p>
                  <p>Și cercul vostru face pe-al lor — și mai departe…</p>
                  <p>TANȚA</p>
                  <p>Roro, să aibă Tity ca tine-atîta carte…</p>
                  <p>RORO</p>
                  <p>De ce vorbești de Tity?</p>
                  <p>TANȚA</p>
                  <p>Ar fi un lucru mare! Ce n-ar putea s-ajungă el, un băiat cu stare!…</p>
                  <p>RORO</p>
                  <p>Ei, și? Ce-mi pasă mie?</p>
                  <p>TANȚA</p>
                  <p>Ce-ți pasă? Ei, îți pasă. RORO</p>
                  <p>Îmi pasă ca și ție, după cum văd…</p>
                  <p>TANȚA</p>
                  <p>Ei, lasă!</p>
                  <p>Las’, și mai bine haide, continuă-ți ideea</p>
                  <p>Cu cercul tău cel magic…</p>
                  <p>Cum stăm cu piatra-aceea</p>
                  <p>RORO (sentențios)</p>
                  <p>Aceea ce greșește să nu arunce piatra!</p>
                  <p>TANȚA</p>
                  <p>(luînd în mînă Indépendance Roumaine de pe masă)</p>
                  <p>Ia să vedem mai bine ce-i cu puterea-a patra?</p>
                  <p>(Parcurgind ziarul) Te-nteresează Bursa?…</p>
                  <p>(RORO tace. TANȚA schimbă tonul)</p>
                  <p>Nu Preferați vreo scenă Din Parlament?…</p>
                  <p>Să trecem la rubrica mondenă…</p>
                  <p>A! violetul iarăși!…</p>
                  <p>RORO Da, toate-s violete!</p>
                  <p>TANȚA</p>
                  <p>Și, sigur, violetul cu tenul tău se ceartă…</p>
                  <p>RORO</p>
                  <p>Nu… dar ce-ai zice dacă o mie de palete</p>
                  <p>S-ar pune să picteze printr-un capriciu de artă</p>
                  <p>C-o singură culoare o mie de portrete?…</p>
                  <p>TANȚA</p>
                  <p>Ce-ar fi?</p>
                  <p>RORO</p>
                  <p>Un an rentabil pentr-un oftalmolog!… (Rîd.)</p>
                  <p>Și totuși violetul mi-e drag, cînd nu-i en vogue!</p>
                  <p>E-atîta poezie în el cînd ziua moare…</p>
                  <p>C-o dungă violetă se-ncheie-o depărtare,</p>
                  <p>O viorică spune că-i primăvara-aproape,</p>
                  <p>O dungă violetă însamnă supt pleoape</p>
                  <p>O patimă ascunsă…</p>
                  <p>O umbră violetă</p>
                  <p>Acopere trecutul…</p>
                  <p>TANȚA (ironic)</p>
                  <p>Roro!… devii poetă!… RORO</p>
                  <p>Ba nu… clar o culoare așa de ideală,</p>
                  <p>Lăsată parc-anume pentru melancolie,</p>
                  <p>Nu e păcat s-ajungă atîta de banală</p>
                  <p>Prin tirania modei? Sărmana poezie!</p>
                  <p>TANȚA</p>
                  <p>Ce vrei? Sînt numai șapte culori în curcubeu!</p>
                  <p>RORO</p>
                  <p>S-arată curcubeul? Atunci e semn de pace?…</p>
                  <p>Ba nicidecum! Văd lumea și eu în felul meu!</p>
                  <p>Și orice pun pe mine mă prinde și îmi place.</p>
                  <p>RORO</p>
                  <p>Îți place, că-i la modă, și moda-i, cum se știe,</p>
                  <p>Făcută pentru-aceia ce nu au fantezie.</p>
                  <p>Gîndește pentru tine un Worth sau Madame Paul.</p>
                  <p>Vînează-ntre ghețare un eschimos la pol</p>
                  <p>Și în aceeași vreme un cafru-n țări toride…</p>
                  <p>Mor gingașii colibri cu penele splendide,</p>
                  <p>Devin ridicoli struții așa de eleganți,</p>
                  <p>Rămîn cu gura știrbă sărmanii elefanți,</p>
                  <p>În semn de întrebare sucind în aer tromba;</p>
                  <p>Pe zi ce merge crește imensă hecatomba,</p>
                  <p>Și toți își dau tributul, ca-n urmă domnul Worth</p>
                  <p>Sau altul ca și dînsul, din materialul mort,</p>
                  <p>Din toate-aceste lucruri așa de disparate,</p>
                  <p>Ducînd la frunte mîna cu gesturi inspirate,</p>
                  <p>Să-njghebe cine știe ce creațiune nouă…</p>
                  <p>Și-apoi să decreteze ca Dumnezeu: „Vai vouă,</p>
                  <p>De nu-ți purta cu toate, burgheză sau regină,</p>
                  <p>Jupon scurt, redingotă, jiletca androgină</p>
                  <p>Sau bluza cu guipură… Pe stradă chimonoul…</p>
                  <p>Pentru anotimpu-acesta, acesta mi-i cadoul!</p>
                  <p>Iar cît despre culoare, cu violet vă satur,</p>
                  <p>Sau stofele vărgate și…</p>
                  <p>(cu emfază)</p>
                  <p>tertium non datur!<anchor xml:id="id_cite_ref-1"/>
                     <ref target="https://ro.wikisource.org/wiki/Cometa#cite_note-1">
                        <hi rend="color(#0b0080)">[1]</hi>
                     </ref>
                  </p>
                  <p>(Rîd amîndouă.)</p>
                  <p>Ce rîzi?… Nu-i asta moda?…</p>
                  <p>TANȚA</p>
                  <p>Roro!… ești o nebună!…</p>
                  <p>RORO</p>
                  <p>Și tu… Palas Atena, firește…</p>
                  <p>TANȚA</p>
                  <p>Asta-i bună! În orice caz mai bine-i să fiu așa cum sînt,</p>
                  <p>O fire mărginită…</p>
                  <p>RORO</p>
                  <p>N-am spus acest cuvînt… TANȚA</p>
                  <p>Nici nu-s o revoltată ca tine, o estetă.</p>
                  <p>RORO</p>
                  <p>Tu nu-nțelegi că toate pe lume se repetă?</p>
                  <p>Că nu e nou nimica, și vasta crenolină</p>
                  <p>Purtată de bunica a fost și-o să revină</p>
                  <p>Mereu, că e un ciclu de forme și tipare,</p>
                  <p>Menite să ascundă diformități bizare,</p>
                  <p>Să întregească lipsuri…</p>
                  <p>TANȚA</p>
                  <p>Atunci cum vrei să fie?</p>
                  <p>RORO</p>
                  <p>Cum vreau?…</p>
                  <p>Întîi de toate să fie-o armonie</p>
                  <p>De linii, căci în linii e-a frumuseții taină…</p>
                  <p>Să nu le-ascunzi, ci astfel să-ți faci orișice haină</p>
                  <p>Ca ritmul plin de farmec al lor să nu se strice…</p>
                  <p>Aș vrea să port hlamida statuielor antice,</p>
                  <p>Să-mi fie liber mersul, și brațul gol să-l am,</p>
                  <p>Să am mișcări de valuri și legănări de ram,</p>
                  <p>Ca undele-n mișcare, al faldurilor joc</p>
                  <p>Cîntînd să se preschimbe cînd merg sau stau pe loc,</p>
                  <p>Și-n orice-nfățișare senină să rămîn,</p>
                  <p>Născută ca din dalta unui artist păgîn…</p>
                  <p>Pe orice fond aș trece, să nu însemn o pată,</p>
                  <p>Să fiu cu fondul una, să par că sunt pictată…</p>
                  <p>Prostii!</p>
                  <p>RORO</p>
                  <p>Nu, dragă Tanță! Sînt lucruri înnăscute…</p>
                  <p>tanța</p>
                  <p>Ei ași!</p>
                  <p>RORO</p>
                  <p>Las-o-ncurcată!</p>
                  <p>tanța</p>
                  <p>Ba nu!</p>
                  <p>RORO</p>
                  <p>Atuncea du-te</p>
                  <p>Și-anunț-o conferință la Ateneu…</p>
                  <p>TANȚA</p>
                  <p>(indignată)</p>
                  <p>Cum? Eu?…</p>
                  <p>RORO</p>
                  <p>Da‘ cine?</p>
                  <p>TANȚA</p>
                  <p>Tu, desigur! Că tu vorbești mereu,</p>
                  <p>Tu ai formule gata și-asortimente nouă</p>
                  <p>Expuse la vitrină…</p>
                  <p>RORO</p>
                  <p>(plictisită)</p>
                  <p>Ei, las-o!</p>
                  <p>(În timpul acesta DOAMNA MIREA intră, în toaletă de vizită.)</p>
               </div>
               <div type="div3">
                  <head>
                     <anchor xml:id="id_SCENA_II"/>SCENA II</head>
                  <p>ACELEAȘI, DOAMNA MIREA</p>
                  <p>DOAMNA MIREA (întinzînd mîinile)</p>
                  <p>Pace vouă</p>
                  <p>Iar vă certați, desigur… Iar faceți teorii!…</p>
                  <p>TANȚA (cu răutate)</p>
                  <p>Nu, mamă… dar e-n vervă Roro, și tu o știi</p>
                  <p>Cum e esteta noastră cînd și-a pornit motorul…</p>
                  <p>DOAMNA MIREA</p>
                  <p>(cu deznădejde comică!</p>
                  <p>O știu!</p>
                  <p>RORO (arătînd-o cu degetul)</p>
                  <p>Ce-s eu de vină?! De vină-i autorul!</p>
                  <p>(Soneria. Se aud glasuri pe coridor.)</p>
                  <p>TANȚA</p>
                  <p>Vin fetele!</p>
                  <p>(Aleargă să le-ntîmpine.) Da! Ele-s!</p>
                  <p>DOAMNA MIREA</p>
                  <p>Cum?… Iar Credeam că-i joi Eu fug… azi nu am vreme… primiți-le și voi!</p>
                  <p>(Larma din coridor crește.)</p>
                  <p>I-auzi ce gălăgie!… Nebune ce mai sînt!…</p>
                  <p>(Iese.)</p>
               </div>
               <div type="div3">
                  <head>
                     <anchor xml:id="id_SCENA_III"/>SCENA III</head>
                  <p>RORO, TANȚA, NINETA, LUCICA și CLEO, în costum de patinaj.</p>
                  <p>NINETA, LUCICA, CLEO</p>
                  <p>Bonjur!</p>
                  <p>CLEO</p>
                  <p>Frumos vă șade! Vă țineți de cuvînt!…</p>
                  <p>TANȚA</p>
                  <p>Nu-i vina noastră, Cleo…</p>
                  <p>LUCICA</p>
                  <p>Păcat!</p>
                  <p>NINETA</p>
                  <p>Era o gheață</p>
                  <p>Curată ca oglinda, mai limpede la față</p>
                  <p>Decît obrazul doamnei Gubin, de obicei…</p>
                  <p>Încremenise apa cuprinsă de polei,</p>
                  <p>Așa de străvezie, că-n loc stai rușinată</p>
                  <p>Văzîndu-te în luciul oglindei dedublată…</p>
                  <p>RORO</p>
                  <p>Risca deci să te piardă un mic pas olandez?</p>
                  <p>NINETA</p>
                  <p>Noroc c-o bură fină ca pudra de orez</p>
                  <p>Ningea, și-atuncea fața strălucitoarei sticle…</p>
                  <p>RORO</p>
                  <p>(ridicînd capul)</p>
                  <p>Ca lacul Yosemity a Veronicăi Micle</p>
                  <p>S-a tulburat deodată… Și-apoi?…</p>
                  <p>(Privind-o malițios)</p>
                  <p>Era și Tity…</p>
                  <p>CLEO, TANȚA și LUCICA (rizind)</p>
                  <p>Cometa!</p>
                  <p>NINETA Da, Cometa!</p>
                  <p>TANȚA</p>
                  <p>Te tulburi, Yosemity</p>
                  <p>LUCICA Te-ntuneci, lac-oglindă?</p>
                  <p>RORO</p>
                  <p>Deloc! Nu pot să-l sufăr</p>
                  <p>CLEO</p>
                  <p>Serios vorbești?</p>
                  <p>RORO</p>
                  <p>E anost ca un șerbet de nufăr</p>
                  <p>LUCICA</p>
                  <p>Ei, asta nu!</p>
                  <p>CLEO Firește că nu!</p>
                  <p>TANȚA</p>
                  <p>Eu îl ador</p>
                  <p>CLEO, LUCICA, NINETA (în cor)</p>
                  <p>Și eu!</p>
                  <p>RORO (cu dispreț simulat)</p>
                  <p>Fiind aceasta părerea tuturor,</p>
                  <p>Permiteți-mi, ilustră majoritate, mie</p>
                  <p>Să mă înscriu în contra…</p>
                  <p>TOATE</p>
                  <p>(în cor)</p>
                  <p>Aceasta-i infamie!</p>
                  <p>LUCICA</p>
                  <p>E adorabil Tity…</p>
                  <p>TANȚA</p>
                  <p>E elegant, distins…</p>
                  <p>CLEO</p>
                  <p>E zvelt ca un Adonis…</p>
                  <p>TANȚA</p>
                  <p>O, da!</p>
                  <p>RORO</p>
                  <p>(ironic)</p>
                  <p>Prea v-ați aprins!</p>
                  <p>NINETA</p>
                  <p>Oriunde-apare dînsul, aduce veselie…</p>
                  <p>LUCICA</p>
                  <p>Mișcările lui toate sunt o euritmie…</p>
                  <p>Și glasul lui…</p>
                  <p>CLEO</p>
                  <p>E dulce…</p>
                  <p>NINETA</p>
                  <p>Te farmecă, te fură…</p>
                  <p>LUCICA</p>
                  <p>Și parc-aceeași vorbă ce-o spune altă gură</p>
                  <p>Alt înțeles îmbracă cînd gura lui o spune…</p>
                  <p>CLEO</p>
                  <p>Da, orice face dînsul îl prinde de minune!</p>
                  <p>RORO</p>
                  <p>(lăsînd broderia)</p>
                  <p>Nici vorbă! Lucrul ăsta l-am auzit și an!</p>
                  <p>Eroul era altul… Un trubadur sărman…</p>
                  <p>Un palid AhasvErus, un rătăcit din drum,</p>
                  <p>un bard căzut din lună, supt braț cu un volum,</p>
                  <p>Volumul lui de versuri, umplut ca un herbari</p>
                  <p>Cu mîndre flori presate… Dar nu avea nici lari,</p>
                  <p>ici unde să și-i ție în casa lui umilă…</p>
                  <p>Nu se-ntrebase nimeni de starea lui civilă…</p>
                  <p>Era pe-atunci în vogă cum e-astăzi violetul!</p>
                  <p>Și-acuma… cine știe pe unde-o fi poetul!</p>
                  <p>TANȚA</p>
                  <p>Cum poți să pui pe Tity în cumpănă c-un tont!</p>
                  <p>RORO</p>
                  <p>Da, astăzi Tity crește măreț la orizont!</p>
                  <p>S-a dus cîntînd poetul un biet epitalam,</p>
                  <p>Și cartea lui pe care odată o citeam</p>
                  <p>Cu-atîta drag, pe margini scriind duioase note,</p>
                  <p>A prefăcut-o Tanța de mult în papiliote!</p>
                  <p>(Fetele rîd.)</p>
                  <p>TANȚA</p>
                  <p>(indignată)</p>
                  <p>Roro!… Cum inventează?!…</p>
                  <p>RORO</p>
                  <p>De ce te-ai supărat?</p>
                  <p>E-o cinste să ai părul în versuri ondulat!</p>
                  <p>De fiece șuviță s-atîrne o poemă:</p>
                  <p>Ici un gazel șagalnic, dincoace-un triolet,</p>
                  <p>O-ntreag arhitectură clădită de-un poet,</p>
                  <p>Se poate-o mai frumoasă și scumpă diademă?</p>
                  <p>TANȚA (în culmea indignării)</p>
                  <p>Ce rîdeți?…</p>
                  <p>RORO</p>
                  <p>Cum te superi și tu de toate cele!</p>
                  <p>Tu nu-nțelegi că risu-i ca scumpele dantele</p>
                  <p>Ce-nveselesc o haină?…</p>
                  <p>TANȚA</p>
                  <p>(enervată)</p>
                  <p>Ei, lasă-mă în pace!</p>
                  <p>CLEO</p>
                  <p>Iar se pornește sfada…</p>
                  <p>LUCICA</p>
                  <p>(cu un aer grav)</p>
                  <p>Tăcere!</p>
                  <p>NINETA (bate din palme)</p>
                  <p>Știi că-mi place</p>
                  <p>RORO</p>
                  <p>Așa s-a-nchis ședința și-acum o săptămînă!</p>
                  <p>LUCICA</p>
                  <p>La ordine!</p>
                  <p>CLEO</p>
                  <p>(punînd mîna pe un clopoțel)</p>
                  <p>Ajunge! Discuția s-amînă!</p>
               </div>
               <div type="div3">
                  <head>
                     <anchor xml:id="id_SCENA_IV"/>SCENA IV</head>
                  <p>ACELEAȘI, TITY TITY</p>
                  <p>(întrînd, aude ultimele cuvinte și, stînd în prag, strigă) Eu cer cuvîntul!</p>
                  <p>TOATE</p>
                  <p>(afară de RORO care-și pleacă capul pe broderie și se face că lucrează)</p>
                  <p>Tity! Cometa e-ntre noi!</p>
                  <p>TITY (înaintînd)</p>
                  <p>Cometa totdeauna vestește un război!</p>
                  <p>(Toate fetele, afară de RORO, care stă la locul ei, îl înconjoară.)</p>
                  <p>CLEO</p>
                  <p>De unde vii, Cometă?</p>
                  <p>LUCICA</p>
                  <p>Din care regiuni? TITY</p>
                  <p>Din regiuni polare… și-am să vă spun minuni! Dar, mai întîi, permiteți…</p>
                  <p>(Plecînd un genunchi în fața lui RORO, care se face că lucrează înainte)</p>
                  <p>Sînt preasupusul paj Al majestății-voastre…</p>
                  <p>(RORO se uită la el ironic.)</p>
                  <p>N-ați fost la patinaj… (RORO tace.)</p>
                  <p>Nu vreți să rupeți gheața?..</p>
                  <p>Tăceți? Brruh! Ce aisberg! (Se scoală scuturîndu-se ca de frig.</p>
                  <p>TANȚA îi ține calea,</p>
                  <p>rîzînd.)</p>
                  <p>TANȚA</p>
                  <p>Amabilă primire!…</p>
                  <p>TITY</p>
                  <p>Lăsați-mă s-alerg! O, de-aș avea patine!… One horse! One horse!</p>
                  <p>O, vai!</p>
                  <p>Ca Richard un imperiu aș da acum — pe-un ceai!</p>
                  <p>TANȚA (arătîndu-i samovarul)</p>
                  <p>Vin, samovarul cîntă…</p>
                  <p>TITY</p>
                  <p>(cu mîinile întinse spre samovar)</p>
                  <p>Salut! O, samovar!</p>
                  <p>La tine e căldură…</p>
                  <p>(Arătînd pe RORO)</p>
                  <p>Acolo-i frig polar! (Se întoarce iar spre samovar)</p>
                  <p>De ai ceva pe suflet, tu murmuri cel puțin,</p>
                  <p>Ți-arăți nemulțumirea cînd toanele îți vin,</p>
                  <p>Pufnești cînd atmosfera te-apasă, protestezi</p>
                  <p>Cu grave borborigme; arunci scîntei, fumezi;</p>
                  <p>Cînd ești duios, cînd vesel, cînd mut, cînd guraliv…</p>
                  <p>Oricum ai fi, tu însă ești comunicativ!</p>
                  <p>(Fetele rîd, afară de RORO; TANȚA îi toarnă și-i servește</p>
                  <p>ceaiul.)</p>
                  <p>TANȚA</p>
                  <p>Ți-ai meritat paharul…</p>
                  <p>LUCICA</p>
                  <p>A fost splendid cupletul!… TITY</p>
                  <p>(se duce la RORO și-i oferă paharul) Îmi pun în el nădejdea să-mi fie interpretul….</p>
                  <p>RORO</p>
                  <p>(respingîndu-l cu ochii la cer) O, treacă de la mine, stăpîne, acest pahar!</p>
                  <p>TITY</p>
                  <p>Odată cu nădejdea am pus destul zahar:</p>
                  <p>Nu ți-l servesc cu fiere…</p>
                  <p>RORO</p>
                  <p>Nu suntem pe Golgota! TITY</p>
                  <p>De-acord, o, majestate!</p>
                  <p>RORO (cu dispreț)</p>
                  <p>Cu Almanahul Gotha N-am nici o legătură; nu port pe cap coroană…</p>
                  <p>În schimb am pentru anoști mîndria suverană…</p>
                  <p>TITY</p>
                  <p>Olimpică aproape…</p>
                  <p>RORO</p>
                  <p>Ce glume de prost gust! TITY</p>
                  <p>(bînd ceaiul, face o reverență)</p>
                  <p>Mă-nchin umil în fața disprețului august!</p>
                  <p>Și totuși dați-mi voie să nu renunț la glumă…</p>
                  <p>Căci glumele-s asemeni baloanelor de spumă</p>
                  <p>Ce-adună curcubeie în viața lor de-o clipă</p>
                  <p>înveselind copiii — și-apoi cad în risipă…</p>
                  <p>RORO</p>
                  <p>(îmblînzită)</p>
                  <p>Ca pe-un copil atuncea dorești să te ascult?</p>
                  <p>TITY</p>
                  <p>(cu melancolie prefăcută, dă din cap)</p>
                  <p>Nu… nu mai am tutore… eu sunt major de mult!</p>
                  <p>CLEO</p>
                  <p>Ai fost foarte precoce…</p>
                  <p>TOATE</p>
                  <p>(afară de RORO)</p>
                  <p>O, da!</p>
                  <p>TITY</p>
                  <p>Nu-s mai deștept</p>
                  <p>Și nici mai prost ca altul, dar am licența-n Drept,</p>
                  <p>Pașportul ce deschide oricare barieră…</p>
                  <p>A răposat în mine un om de carieră,</p>
                  <p>Căci n-avea aptitudini să doarmă la birou.</p>
                  <p>Am moștenit, se vede, un suflet de erou</p>
                  <p>Și vaste patrimonii cu dînsul deodată…</p>
                  <p>Sunt deci o excelentă partidă pentr-o fată!</p>
                  <p>RORO</p>
                  <p>Modest erou!</p>
                  <p>(Fetele rîd.)</p>
                  <p>TITY</p>
                  <p>Desigur! Modest de mic copil!</p>
                  <p>Îmi dați voie s-adaug și-acest mic codicil!</p>
                  <p>LUCICA</p>
                  <p>Atunci din modestie se vede c-ai rămas</p>
                  <p>Stingher ca o cometă pînă acum…</p>
                  <p>Hélas!</p>
                  <p>tanța</p>
                  <p>De ce oftezi?…</p>
                  <p>(TITY tace.)</p>
                  <p>cleo</p>
                  <p>Răspunde!</p>
                  <p>TITY</p>
                  <p>De ce? Vreți să vă spun</p>
                  <p>Atunci face-vă-ți roată!…</p>
                  <p>(Fetele, afară de RORO, se strîng în jurul lui.)</p>
                  <p>Sînt un sărman nebun TOATE</p>
                  <p>O știm!… Poveste veche!…</p>
                  <p>(Răzgîndindu-se, brusc)</p>
                  <p>Nu… nu mai spun, căci astăzi prea sunt</p>
                  <p>sentimental</p>
                  <p>(Se ridică să plece.)</p>
                  <p>Nu te lăsăm… Hai spune…</p>
                  <p>TITY</p>
                  <p>(se oprește grav în mijlocul scenei)</p>
                  <p>Tăcere în salon!.. Prin gura mea vorbește acum Flammarion!</p>
                  <p>TITY</p>
                  <p>(continuînd pe același ton)</p>
                  <p>Aveam un ideal…</p>
                  <p>FETELE</p>
                  <p>(afară de RORO)</p>
                  <p>Gentil auditoriu! Dincolo de lumină,</p>
                  <p>De-această uriașă și veche pelerină,</p>
                  <p>Tăiată din cuponul întinderii albastre,</p>
                  <p>Cum zic, mai sus de soare, de cuiul lumii noastre,</p>
                  <p>De care-atîrn-această străveche pelerină…</p>
                  <p>RORO</p>
                  <p>(întrerupînd)</p>
                  <p>Imagina-i greșită!…</p>
                  <p>TITY</p>
                  <p>Mă rog, ce-s eu de vină?</p>
                  <p>Să zicem că-i greșită… și trecem mai departe…</p>
                  <p>Din bezna fără margini cu încăperi deșarte,</p>
                  <p>Acolo unde-i noaptea opacă și concretă,</p>
                  <p>În negrul haos unde nu ochi, dar nici lunetă</p>
                  <p>N-a fost în stare încă s-arunce o privire,</p>
                  <p>în locu-acela virgin de orice clevetire,</p>
                  <p>Incognito ca regii, dar făr-agenți secreți,</p>
                  <p>Aproape anonimă, cum sunt unii poeți</p>
                  <p>Ce n-au avut norocul să afle-un editor,</p>
                  <p>Nici doamne patronese — un biet punct călător,</p>
                  <p>Inexistent în spațiul obscur, deși există,</p>
                  <p>Se-nscrie dintr-o dată pe-a oaspeților listă</p>
                  <p>Rupînd monotonia sistemului solar…</p>
                  <p>Senzația-i enormă… „Ce-i monstru-acest bizar?”</p>
                  <p>Se-ntreabă cu mirare planetele și sorii…</p>
                  <p>Se umple universul de știri contradictorii;</p>
                  <p>Din Jupiter în Marte, din Marte-n Jupiter</p>
                  <p>E-un schimb de telegrame cifrate, care cer</p>
                  <p>În cea mai mare taină amănunțit raport:</p>
                  <p>Ce-i cu suspectu-acesta ce n-are pașaport?</p>
                  <p>Ce-i corpul ăsta straniu în rochie gazoasă?</p>
                  <p>A cui e oare-această reclamă luminoasă?</p>
                  <p>Și-ndreaptă astronomii lunetele din turn</p>
                  <p>Și pîn‘ și Ugolinul, ignobilul Saturn,</p>
                  <p>Își tulbură plăcerea digestiei lui grele</p>
                  <p>Pîndind cu bănuială prin vastele-i inele,</p>
                  <p>Pe cînd cometa crește pe cer, și-n zbor nebun</p>
                  <p>Cu mîndra-i coadă-ncearcă efecte de păun!…</p>
                  <p>TANȚA</p>
                  <p>Cometa era dară, cum văd…</p>
                  <p>TITY</p>
                  <p>Bine-nțeles!</p>
                  <p>NINETA</p>
                  <p>o, ce n-aș da ca dînsa să am atît succes!</p>
                  <p>TITY</p>
                  <p>Succesu-i foarte lesne de repurtat.</p>
                  <p>NINETA</p>
                  <p>Ei, cum?</p>
                  <p>TITY</p>
                  <p>O rochie gazoasă și fină ca de fum</p>
                  <p>Și părul dat pe spate ca simplă garnitură…</p>
                  <p>TOATE</p>
                  <p>(afară de RORO)</p>
                  <p>O! O!</p>
                  <p>TITY</p>
                  <p>Vă cer iertare!</p>
                  <p>LUCICA</p>
                  <p>Intreci orice măsură!</p>
                  <p>TITY</p>
                  <p>De ce mă întrerupeți?!… Tăcere în salon!</p>
                  <p>Prin gura mea vorbește din nou…</p>
                  <p>TOATE</p>
                  <p>(afară de RORO)</p>
                  <p>Flammarion!</p>
                  <p>TITY</p>
                  <p>Flammarion, firește… Dar unde am rămas?</p>
                  <p>A… da! Cometa noastră acum din ceas în ceas</p>
                  <p>Tot mai impetuoasă s-avintă și desfide.</p>
                  <p>Poftită-i pretutindeni… i se ofer partide,</p>
                  <p>Se luptă între ele planetele rivale,</p>
                  <p>Se-ntrec în politețe, fac jertfe colosale,</p>
                  <p>Și-aprind ca niciodată imensele lor faruri,</p>
                  <p>I se trimit misive de dragoste și daruri,</p>
                  <p>Saturn devine tandru, Mercur stă trist deoparte.</p>
                  <p>Scăpărătoare, Venus se uită crunt la Marte,</p>
                  <p>Pleiadele-i fac semne cu blîndele lor focuri,</p>
                  <p>Tot ceru-i numai baluri, serate, Five-o’ clock-uri,</p>
                  <p>Dar ea, ca o mireasă, își flutură beteala</p>
                  <p>Și trece înainte… Și-acuma triumfala</p>
                  <p>Și mult sărbătorita persoană vagabondă</p>
                  <p>Dispare, ca în urmă s-apară și mai blondă,</p>
                  <p>În alt sistem, departe, dar nu stă nicăirea</p>
                  <p>Și ori pe unde trece își scrie amintirea</p>
                  <p>Zvîrlind în întuneric un pumn de stele-albastre;</p>
                  <p>Apare și dispare din sfera lumii noastre,</p>
                  <p>Ca iarăși să revie, pîn‘ ce-ntr-o zi, distrată</p>
                  <p>De-o nostalgie vagă, de-un gînd obscur, deodată</p>
                  <p>Ajunge față-n față cu Febus Apolon…</p>
                  <p>TANȚA</p>
                  <p>Cu cine are-onoarea?…</p>
                  <p>TITY</p>
                  <p>Tăcere în salon!</p>
                  <p>NINETA</p>
                  <p>Ei, prea devii didactic!</p>
                  <p>TITY</p>
                  <p>Mă rog, așa sunt eu!</p>
                  <p>Un clasic! Și de-aceea, vedeți, îmi vine greu</p>
                  <p>Să-i zic soarelui soare, cînd e așa sublim</p>
                  <p>Acest plin de-armonie și vechi pseudonim!</p>
                  <p>O, dătător de viață, o, Febus Apolon!</p>
                  <p>RORO</p>
                  <p>Povestea cu cometa devine foileton!</p>
                  <p>Atunci… pe mîini urmarea…</p>
                  <p>(Se scoală să plece.)</p>
                  <p>TOATE (afară de RORO)</p>
                  <p>Ba nu!… Acuma vrem!…</p>
                  <p>LUCICA</p>
                  <p>Înșir’te mărgărite!</p>
                  <p>CLEO</p>
                  <p>Desfășură-te ghem,</p>
                  <p>Că noi tăcem de-acuma… TITY</p>
                  <p>Gentil auditor! Priviți!</p>
                  <p>Urc iar spirala sus, în observator:</p>
                  <p>Cum vă spuneam, cometa, în goana ei, deodată,</p>
                  <p>De-un ochi imens de aur se simte fascinată,</p>
                  <p>Falenă<anchor xml:id="id_cite_ref-2"/>
                     <ref target="https://ro.wikisource.org/wiki/Cometa#cite_note-2">
                        <hi rend="color(#0b0080)">[2]</hi>
                     </ref> uriașă ce-aleargă fără vrere</p>
                  <p>Atrasă spre lumină de-o tainică putere…</p>
                  <p>Se uită lung în urmă, s-ar înturna din cale,</p>
                  <p>Încearcă să reziste atracției fatale,</p>
                  <p>Rotește, tot rotește, aproape, mai aproape,</p>
                  <p>Întinde înc-o dată aripile să scape</p>
                  <p>De ochiul care-o cheamă imperios spre moarte,</p>
                  <p>Dar nu mai e scăpare de-acum în nici o parte;</p>
                  <p>Un jar cumplit o arde, și pleata ei bălaie</p>
                  <p>Acum e-un nimb de flăcări, un caier de văpaie,</p>
                  <p>Și vagabonda asta cu-atîta fantezie,</p>
                  <p>Ce n-a putut să lege nici o tovărășie,</p>
                  <p>Ce cocheta cu toate imensele planete,</p>
                  <p>Ce nu știa pe lume nimica să regrete, învinsă, umilită, nemaiputînd să zboare,</p>
                  <p>Vertiginos s-aruncă și se destramă-n soare!…</p>
                  <p>Atîta tot?…</p>
                  <p>LUCICA</p>
                  <p>Pe urmă?…</p>
                  <p>TITY</p>
                  <p>Ce, nu-i destul, mă rog</p>
                  <p>Am început c-o glumă și-nchei c-un necrolog!</p>
                  <p>NINETA</p>
                  <p>Și care e morala?</p>
                  <p>TITY</p>
                  <p>Morala?</p>
                  <p>(Melancolic)</p>
                  <p>Cine știe! (Se uită la ceas)</p>
                  <p>În orice caz pe astăzi destulă poezie!</p>
                  <p>Am zăbovit prin spațiu destul…</p>
                  <p>Mă duc.</p>
                  <p>LUCICA</p>
                  <p>NINETA</p>
                  <p>Cum? Pleci?.</p>
                  <p>Nu ne conduci?…</p>
                  <p>TITY</p>
                  <p>Sunt gata!</p>
                  <p>LUCICA (către NINETA și CLEO)</p>
                  <p>Plecăm cu Tity, deci (Se ridică toate trei, gata de plecare.)</p>
                  <p>NINETA</p>
                  <p>La revedere, Tanța…</p>
                  <p>A!… Dar uitam… Roro,</p>
                  <p>Veniți la balul doamnei Gubin?…</p>
                  <p>RORO</p>
                  <p>N-am încotro…</p>
                  <p>TANȚA</p>
                  <p>Ba da… cu siguranță…</p>
                  <p>TITY</p>
                  <p>Atunci voi fi și eu! NINETA</p>
                  <p>La drum dar cu Cometa!… (Se-ntoarce către TITY)</p>
                  <p>Să mergem, domnul meu! (Îi oferă brațul.)</p>
                  <p>TOATE TREI</p>
                  <p>La revedere, Tanță… Roro…</p>
                  <p>TANȚA, RORO</p>
                  <p>La revedere! (Dau să plece.)</p>
                  <p>NINETA</p>
                  <p>Hai…</p>
                  <p>TITY</p>
                  <p>(se oprește)</p>
                  <p>Merg… dar pun condiții: să mergeți în tăcere,</p>
                  <p>Să nu v-aud pe stradă nici în surdină glasul,</p>
                  <p>Să nu priviți la nimeni, decît la mine… Pasul</p>
                  <p>Scandat ca mersul sigur al versului spondeu…</p>
                  <p>(Le arată.)</p>
                  <p>Așa… Primiți?…</p>
                  <p>CELE TREI Desigur!</p>
                  <p>TITY</p>
                  <p>Și-n urmă fiecare Primiți drept răsplătire să-mi dați o sărutare?… (Rîd, toate, protestînd.)</p>
                  <p>LUCICA</p>
                  <p>Deschide-atuncea marșul, ilustră călăuză!</p>
                  <p>(TANȚA le conduce spre ușă;</p>
                  <p>TITY, cînd să plece, lasă brațul</p>
                  <p>NINETEI și se-ntoarce brusc la RORO, care rămăsese la locul ei.)</p>
                  <p>TITY</p>
                  <p>(către NINETA)</p>
                  <p>Pardon!</p>
                  <p>(Aleargă spre RORO, plecînd un genunchi la pămînt)</p>
                  <p>O, dulce Rebus, cer umilită scuză!… Uitam să-mi iau adio…</p>
                  <p>RORO</p>
                  <p>Îl iei pe totdeauna?</p>
                  <p>NINETA, LUCICA, CLEO (în fundul scenei)</p>
                  <p>Ei, haide… vii odată?…</p>
                  <p>TITY</p>
                  <p>(întorcîndu-se către ele)</p>
                  <p>Stați, că nu dă furtuna (Răspunzînd lui RORO)</p>
                  <p>Cînd reapare iarăși, Cometa parcă știe?</p>
                  <p>RORO</p>
                  <p>Permiteți o-ntrebare: e-o autobiografie Povestea de-adineaori?</p>
                  <p>TITY Și dac-ar fi?… RORO</p>
                  <p>Aș cere…</p>
                  <p>(ezită)</p>
                  <p>Aș cere comentarii, știind că fac plăcere…</p>
                  <p>TITY</p>
                  <p>Cui?</p>
                  <p>RORO</p>
                  <p>Vrei să știi anume, cu orice preț?…</p>
                  <p>TITY</p>
                  <p>Da!</p>
                  <p>RORO</p>
                  <p>(fixîndu-l)</p>
                  <p>Tanții</p>
                  <p>TITY</p>
                  <p>Nu mai arunc nimica în talerul balanții…</p>
                  <p>LUCICA</p>
                  <p>(în fund)</p>
                  <p>Da’ vii odată?…</p>
                  <p>TITY Gata!…</p>
                  <p>RORO</p>
                  <p>(către TITY)</p>
                  <p>La revedere, clar. Desigur te reclamă un alt sistem solar…</p>
                  <p>TITY</p>
                  <p>De ce așa de sigur?…</p>
                  <p>FETELE (în fund)</p>
                  <p>Ei, noi plecăm! (Ies cu zgomot, conduse de TANȚA.)</p>
                  <p>TITY (se-nclină)</p>
                  <p>Rămîn</p>
                  <p>Al majestății-voastre admirator și-amîn Răspunsul la-ntrebare…</p>
                  <p>TANȚA (intrînd)</p>
                  <p>Ce întrebare?…</p>
                  <p>TITY (ca surprins)</p>
                  <p>Plec…</p>
                  <p>M-așteaptă caravana… Înc-un salamalec!</p>
                  <p>(Se-nclină și fuge.)</p>
               </div>
               <div type="div3">
                  <head>
                     <anchor xml:id="id_SCENA_V"/>SCENA V</head>
                  <p>RORO, TANȚA</p>
                  <p>(Pauză, în care RORO rămîne pe gînduri. TANȚA, nehotărîtă, se privește-n oglindă și se apropie încet de pian. Deschide pianul, arunclnd o privire peste umăr la RORO. Încearcă un acord și închide brusc pianul.)</p>
                  <p>RORO (tresărind)</p>
                  <p>Ce ai?…</p>
                  <p>TANȚA</p>
                  <p>Dar tu?…</p>
                  <p>RORO</p>
                  <p>Nimica… (Ducînd mîna la frunte)</p>
                  <p>Migrena asta iar…</p>
                  <p>TANȚA</p>
                  <p>(îndreptîndu-se spre ușă)</p>
                  <p>Cam des o ai…</p>
                  <p>(Îi face semn cu degetul, în timp ce iese)</p>
                  <p>Ia seama!</p>
                  <p>RORO</p>
                  <p>(rămasă pe gînduri, ridică din umeri)</p>
                  <p>Curios!… Ce tip bizar!</p>
                  <p>Cortina</p>
               </div>
            </div>
            <div type="div2">
               <head>
                  <anchor xml:id="id_ACTUL_II"/>ACTUL II</head>
               <p>Serată dansantă la DOAMNA CUBIN. În fund se întrevede salonul în care lumea dansează pe o arie de vals. Scena din față reprezintă un alt salon.</p>
               <div type="div3">
                  <head>
                     <anchor xml:id="id_SCENA_I_2"/>SCENA I</head>
                  <p>TANȚA, TITY</p>
                  <p>TANȚA</p>
                  <p>(intră făcîndu-și vînt cu evantaliul)</p>
                  <p>Uf! Nu mai pot! Ce seara!</p>
                  <p>TITY</p>
                  <p>(aplecîndu-se pe speteaza fotoliului, cercînd să-i sărute</p>
                  <p>umărul)</p>
                  <p>Ce umeri! O carară</p>
                  <p>Nu i-ar putea întrece!</p>
                  <p>(În acest timp RORO intră cu POETUL COLUM.)</p>
               </div>
               <div type="div3">
                  <head>
                     <anchor xml:id="id_SCENA_II_2"/>SCENA II</head>
                  <p>TANȚA, TITY. RORO, COLUM</p>
                  <p>TANȚA</p>
                  <p>(amenințîndu-l peste umăr, cu evantaliul)</p>
                  <p>Galant ești astă-seară!</p>
                  <p>TITY</p>
                  <p>(aplecându-se din nou)</p>
                  <p>Și brațul…</p>
                  <p>TANȚA (retrăgînd brațul)</p>
                  <p>Nu… nici brațul…</p>
                  <p>TITY (același joc)</p>
                  <p>Nici mîna?…</p>
                  <p>TANȚA</p>
                  <p>Nici o mînă</p>
                  <p>Doar degetele numai, dar… Între noi rămînă!</p>
                  <p>RORO (din prag)</p>
                  <p>Discreție garantată!</p>
                  <p>TANȚA</p>
                  <p>(întorcîndu-se jenată) A, bardul!</p>
                  <p>TITY</p>
                  <p>He! Colum!</p>
                  <p>Cînd ai căzut din lună? Parc-ai mai prins volum.</p>
                  <p>COLUM</p>
                  <p>Eu voi fi prins, se poate; dar nu știu editorul…</p>
                  <p>RORO</p>
                  <p>(întinzînd brațul lui COLUM)</p>
                  <p>Continuați duetul… Revendic autorul!</p>
                  <p>(Se-ntoarce șagalnic, făcându-se că pleacă.)</p>
                  <p>TANȚA</p>
                  <p>(căutînd să fie amabilă, către COLUM) Dar unde-ați fost?</p>
                  <p>COLUM La țară.</p>
                  <p>TITY</p>
                  <p>Ei, asta-i! În Olimp!</p>
                  <p>TANȚA</p>
                  <p>V-ați recules, desigur; lipsiți de-atîta timp…</p>
                  <p>TITY</p>
                  <p>Poeții nu-și dau seama de timp… Ei sunt eterni.</p>
                  <p>COLUM (cu o umbră de tristețe) Sînt paseri care pleacă de frigul asprei ierni,</p>
                  <p>Și noi suntem ca ele, instinctul nu ne-nșală</p>
                  <p>Și pribegim îndată ce presimțim răceală…</p>
                  <p>TANȚA Din partea cui răceală?</p>
                  <p>TITY</p>
                  <p>Te-nșeli. Un dric, poete, N-ar fi putut să ducă grămada de regrete</p>
                  <p>Ce le-ai lăsat în urmă…</p>
                  <p>COLUM (cu un fior)</p>
                  <p>Funebru e amicul!</p>
                  <p>RORO (către TITY)</p>
                  <p>Pe urma dumitale cînd să trimitem dricul?</p>
                  <p>Eu nu-s grăbit ca domnul, și-orice temperatură</p>
                  <p>În jurul meu veți face: răceală sau căldură,</p>
                  <p>Le-oi îndura eroic…</p>
                  <p>RORO</p>
                  <p>De asta nu mă mir:</p>
                  <p>Te știm cum te sacrifici…</p>
                  <p>COLUM (către TANȚA)</p>
                  <p>Asemenea martir</p>
                  <p>Mi-ar fi plăcut și mie să fiu, și-aș fi rămas.</p>
                  <p>Eu, pentru o zîmbire…</p>
                  <p>TITY</p>
                  <p>Cu zeii din Parnas</p>
                  <p>Te-ai fi luat de peplum<anchor xml:id="id_cite_ref-3"/>
                     <ref target="https://ro.wikisource.org/wiki/Cometa#cite_note-3">
                        <hi rend="color(#0b0080)">[3]</hi>
                     </ref>?</p>
                  <p>COLUM</p>
                  <p>(cu un ton glumeț)</p>
                  <p>Nu te lega de zei? Că zeii se răzbună…</p>
                  <p>Eu mi-i cinstesc pe-ai mei…</p>
                  <p>TITY</p>
                  <p>(cu o compătimire comică)</p>
                  <p>Sărmanul idolatru!</p>
                  <p>COLUM</p>
                  <p>Slujește fiecare</p>
                  <p>Un cult pe lumea asta și îi înalț-altare,</p>
                  <p>Îi trebuie un idol la care se se-nchine</p>
                  <p>Și căruia el însuși îi dă puteri divine…</p>
                  <p>El e stăpîn și poate să-l darme cînd voiește,</p>
                  <p>Căci el i-a dat viață…</p>
                  <p>Un idol nu trăiește</p>
                  <p>Decît atunci cînd jertfa pe-altarul lui mai arde…</p>
                  <p>De-aceea nu-ți dau voie…</p>
                  <p>TITY</p>
                  <p>Așa! Ei bravo, barde!</p>
                  <p>Revolta-i legitimă…</p>
                  <p>COLUM</p>
                  <p>Ei, domnule Rosnov,</p>
                  <p>În viață pentru unii e cald ca-ntr-un alcov</p>
                  <p>În care îndulcită pătrunde-orice lumină;</p>
                  <p>Covoarele-n odaie aștern ca o surdină</p>
                  <p>Pe zgomotele aspre ce vin pînă la dînsul…</p>
                  <p>TITY</p>
                  <p>Destul, maestre dragă, c-o să ne-apuce plînsul!</p>
                  <p>TANȚA</p>
                  <p>Tot elegiac, ca-n vremuri…</p>
                  <p>RORO</p>
                  <p>Urmează pentru mine!</p>
                  <p>TITY</p>
                  <p>(scoate batista)</p>
                  <p>Să plîngem mai departe!</p>
                  <p>Un tour de vals mai bine… (TITY gata să accepte; în timpul acesta muzica încetează. DOAMNA GUBIN și invitații intră în scenă.)</p>
               </div>
               <div type="div3">
                  <head>
                     <anchor xml:id="id_SCENA_III_2"/>SCENA III</head>
                  <p>ACEIAȘI, DOAMNA GUBIN, DOAMNA MIREA, LUCICA,</p>
                  <p>CLEO, NINETA. SCULPTORUL PRALEA, HALS, RUDI,</p>
                  <p>(cătră COLUM)</p>
                  <p>TANȚA</p>
                  <p>invitați.</p>
                  <p>PRALEA</p>
                  <p>Splendid arcuș!</p>
                  <p>HALS Diabolic! NINETA</p>
                  <p>Serafic! RUDI</p>
                  <p>Sarasate!</p>
                  <p>HALS</p>
                  <p>Un Wasserfall<anchor xml:id="id_cite_ref-4"/>
                     <ref target="https://ro.wikisource.org/wiki/Cometa#cite_note-4">
                        <hi rend="color(#0b0080)">[4]</hi>
                     </ref> armonic de triluri și stacate!</p>
                  <p>TITY</p>
                  <p>(către grupul din față) Urcat e diapazonul!</p>
                  <p>DOAMNA GUBIN Frumos!</p>
                  <p>DOAMNA MIREA</p>
                  <p>Aici stați voi?</p>
                  <p>TITY (arătînd pe COLUM)</p>
                  <p>A renviat poetul!</p>
                  <p>LUCICA Să-l auzim și noi!</p>
                  <p>NINETA</p>
                  <p>Cînd ai sosit divine?</p>
                  <p>CLEO Visez?…</p>
                  <p>Ce vă mirați?</p>
                  <p>La noi întotdeauna artiștii consacrați Sînt musafirii casei…</p>
                  <p>COLUM (înclînându-se)</p>
                  <p>Prea multă cinste, doamnă!</p>
                  <p>DOAMNA GUBIN</p>
                  <p>Nu… nu… noi știm prea bine talentul ce însamnă…</p>
                  <p>Și sîntem foarte mîndri!…</p>
                  <p>Pe cînd trăia Gubin, Alecsandri, sărmanul…</p>
                  <p>Ce de-amintiri îmi vin.</p>
                  <p>Colea-și trăgea fotoliul… și cîte nostimade</p>
                  <p>Nu ne spunea… Vai, Doamne, ce suflet cumsecade!</p>
                  <p>TITY</p>
                  <p>Să-i trecem dar fotoliul… Nu te jena, Colum!</p>
                  <p>COLUM</p>
                  <p>Mi-ar prinde poate bine după atîta drum…</p>
                  <p>TITY</p>
                  <p>Așază-te atuncea…</p>
                  <p>RORO</p>
                  <p>(către DOAMNA MIREA)</p>
                  <p>Ah! E incorigibil!</p>
                  <p>TITY (către COLUM)</p>
                  <p>Ia loc și te declară de-acum inamovibil!…</p>
                  <p>DOAMNA MIREA</p>
                  <p>Pan’ nu și-o spune Tity sentința lui, se poate?</p>
                  <p>Mă rog, ce-nșeamnă asta să rîzi mereu de toate?…</p>
                  <p>Ei, lasă-l, că nu strică cu gluma nimănui…</p>
                  <p>Gubin al meu, sărmanul, era la vîrsta lui</p>
                  <p>Aidoma ca dînsul…</p>
                  <p>TITY</p>
                  <p>O, doamnă,-s încîntat</p>
                  <p>Că aducea cu mine ilustrul răposat!…</p>
                  <p>RUDI</p>
                  <p>C-o mică diferență: era un om cuminte…</p>
                  <p>HALS</p>
                  <p>Ha! Ha!</p>
                  <p>PRALEA</p>
                  <p>Ai! a pățit-o jonglerul de cuvinte…</p>
                  <p>TANȚA</p>
                  <p>Lăsați Cometa-n pace!</p>
                  <p>HALS</p>
                  <p>Mă rog, care cometă?</p>
                  <p>(Fetele rîd cu înțeles.)</p>
                  <p>PRALEA</p>
                  <p>(cu mirare)</p>
                  <p>Cum n-ați văzut-o încă? Ciudat! Dar nu-i gazetă</p>
                  <p>Să nu-i fi dat portretul…</p>
                  <p>FETELE</p>
                  <p>(cu mirare)</p>
                  <p>Care portret?</p>
                  <p>PRALEA</p>
                  <p>Ce fel?</p>
                  <p>N-ați auzit de noua cometă Baladei?</p>
                  <p>CLEO</p>
                  <p>Cum? Baladei îi zice?…</p>
                  <p>RORO</p>
                  <p>(către TITY)</p>
                  <p>Ce! ai un concurent?</p>
                  <p>TITY</p>
                  <p>(grav)</p>
                  <p>Un interim pe care îl las pe firmament,</p>
                  <p>Cînd mă cobor în lume…</p>
                  <p>DOAMNA MIREA</p>
                  <p>(către PRALEA)</p>
                  <p>Și cum e?…</p>
                  <p>PRALEA</p>
                  <p>O splendoare!</p>
                  <p>Dar numai cătră ziuă, tîrziu de tot, apare</p>
                  <p>Cînd e senin…</p>
                  <p>NINETA</p>
                  <p>Ei, asta-i! Noi o vedem și-acum!</p>
                  <p>(Fetele rîd.)</p>
                  <p>PRALEA</p>
                  <p>(se uită, mirat, în toate părțile)</p>
                  <p>Unde-o vedeți?</p>
                  <p>LUCICA</p>
                  <p>Aici!</p>
                  <p>(Haz mare.)</p>
                  <p>PRALEA</p>
                  <p>Tu o zărești, Colum?</p>
                  <p>COLUM</p>
                  <p>(distrat)</p>
                  <p>Eu?… Nu…</p>
                  <p>PRALEA</p>
                  <p>(întrebător, către HALS)</p>
                  <p>HALS</p>
                  <p>Nici eu, firește…</p>
                  <p>PRALEA</p>
                  <p>(către TITY)</p>
                  <p>Atunci… dar dumneata?</p>
                  <p>TITY</p>
                  <p>O văd și nu…</p>
                  <p>PRALEA</p>
                  <p>Dar unde?</p>
                  <p>LUCICA</p>
                  <p>Ei, las’… N-o mai căta…</p>
                  <p>CLEO</p>
                  <p>(cu mirare, luînd traducerea Iliadei de pe masă)</p>
                  <p>Un nou volum?…</p>
                  <p>NINETA</p>
                  <p>Al cui e?…</p>
                  <p>TITY</p>
                  <p>(luînd volumul din mîna lui CLEO și uitîndu-se la copertă)</p>
                  <p>Cunoști pe delicvent?</p>
                  <p>PRALEA</p>
                  <p>(uitîndu-se peste umărul lui TITY)</p>
                  <p>Recidivist…</p>
                  <p>LUCICA</p>
                  <p>Maestre, îl știi?</p>
                  <p>TANȚA</p>
                  <p>COLUM</p>
                  <p>Respins de Academie în unanimitate!</p>
                  <p>(Răsfoind, volumul)</p>
                  <p>Sărmane hexametre așa pios lucrate!</p>
                  <p>Nemuritorii noștri adună pergamente,</p>
                  <p>Ei nu vor să trăiască în vremile prezente,</p>
                  <p>Țin să s-asimileze cu vechile carboave,</p>
                  <p>Le place atmosfera de mucede hrisoave</p>
                  <p>Și-au devenit chirilici ca Biblia Scheiană…</p>
                  <p>Fotoliul academic e pentru ei o strană</p>
                  <p>În care dorm în pace un somn matusalemic…</p>
                  <p>Sînt ingineri, istorici, cîte-un poet anemic,</p>
                  <p>Ce-asistă la ședință ca într-un sanatoriu…</p>
                  <p>Din cînd în cînd un doctor tușește un memoriu,</p>
                  <p>Sporind cu un infoliu celebrele Anale…</p>
                  <p>Din cînd în cînd s-aude cîte-un aeternum vale,<anchor xml:id="id_cite_ref-5"/>
                     <ref target="https://ro.wikisource.org/wiki/Cometa#cite_note-5">
                        <hi rend="color(#0b0080)">[5]</hi>
                     </ref>
                  </p>
                  <p>Spre-a da o dezmințire, căci foarte-adeseori</p>
                  <p>Mor și-academicienii, deși-s nemuritori!</p>
                  <p>Tăcere-n necropolă, și alt postum ia strana</p>
                  <p>Aceluia ce-și mută fotoliu în Nirvana…</p>
                  <p>Dar dacă mai există sau nu literatura,</p>
                  <p>Și dacă arii nouă mai cîntă zeul Pan,</p>
                  <p>Ei ce-au pierdut de-a pururi contactul cu natura</p>
                  <p>Nici nu voiesc să știe… stau după paravan,</p>
                  <p>Se-mbracă în giubele de pergamente vechi</p>
                  <p>Și cu peceți și-astupă augustele urechi</p>
                  <p>Spre-a nu-i lovi — oroare! — cumva curentul nou…</p>
                  <p>CLEO</p>
                  <p>Dar sînt atîtea premii?…</p>
                  <p>Are talent?</p>
                  <p>COLUM</p>
                  <p>Da. Dar de-așa cadou Nu-s vrednici literații…</p>
                  <p>Sînt premii, un nămol…</p>
                  <p>De pildă, anul ăsta, stațiunea Tekirghiol A fost încoronată…</p>
                  <p>TITY (compătimitor)</p>
                  <p>Aveți dreptate voi!</p>
                  <p>Poftim! s-arunci un premiu într-un așa noroi!</p>
                  <p>RUDI</p>
                  <p>Se spune că e muncă în opul premiat…</p>
                  <p>COLUM</p>
                  <p>(ridicînd cartea)</p>
                  <p>O fi! Dar asta nu e? Homer reînviat</p>
                  <p>Prin truda și voința unui benedictin…</p>
                  <p>Ce stăruință trebui și ce amarnic chin</p>
                  <p>Spre a călca pe urma lăsată de-un gigant,</p>
                  <p>S-a întrebat el oare. maturul corp savant?</p>
                  <p>PRALEA</p>
                  <p>De noi, sculptorii,-i bine. Noi nici nu vrem să-i știm P</p>
                  <p>e ei ori alți macabri clienți de țintirim.</p>
                  <p>Tot dintr-un lut îi facem…</p>
                  <p>Păcat că mor cam rar…</p>
                  <p>La mine plastilina stă gata-n buzunar…</p>
                  <p>DOAMNA GUBIN</p>
                  <p>Dar răi sînt azi artiștii! Sărmanu-Alecsandri…</p>
                  <p>Ce suflet cumsecade…</p>
                  <p>PRALEA</p>
                  <p>(către COLUM)</p>
                  <p>Ca noi, cînd om muri… (Muzica reîncepe zgomotos.)</p>
                  <p>HALS (către RORO)</p>
                  <p>Întîiul vals, mein Fräulein?</p>
                  <p>RORO</p>
                  <p>O nu… vă mulțămesc. HALS</p>
                  <p>De ce?…</p>
                  <p>TANȚA</p>
                  <p>Nu-i place valsul…</p>
                  <p>HALS</p>
                  <p>Se poate?… Nu-i firesc,</p>
                  <p>La noi în dulcea țară cu Dunărea albastră,</p>
                  <p>So eine schöne Nixe,<anchor xml:id="id_cite_ref-6"/>
                     <ref target="https://ro.wikisource.org/wiki/Cometa#cite_note-6">
                        <hi rend="color(#0b0080)">[6]</hi>
                     </ref>
                  </p>
                  <p>cum sînteți dumneavoastră.</p>
                  <p>Tresare cînd aude acordul unui vals,</p>
                  <p>Și nu mai are-astîmpăr…</p>
                  <p>RORO</p>
                  <p>O fi, domnule Hals!</p>
                  <p>HALS</p>
                  <p>Da, da…</p>
                  <p>În viața noastră nici nu aveți idee</p>
                  <p>Ce loc ocupă valsul…</p>
                  <p>La noi toate se-ncheie</p>
                  <p>C-un tour de vals…</p>
                  <p>Da, valsul! Eu îl ador, duduie!</p>
                  <p>Atîta frenezie nici într-un cîntec nu e,</p>
                  <p>Oricît de plin de viață ți s-ar părea aceia…</p>
                  <p>La Capri, La Sorrento se joacă tarantella (mimează)</p>
                  <p>În sunet de tambure…</p>
                  <p>O manola-n Sevilla Bătînd din castagnete danțează seguidilla…</p>
                  <p>TITY</p>
                  <p>(imitîndu-l)</p>
                  <p>Ollè!</p>
                  <p>HALS</p>
                  <p>Cu-aprinsul ceardaș se laudă maghiarii…</p>
                  <p>Dar nici un danț nu curge în ritmul unei arii</p>
                  <p>Mai legănat ca valsul…</p>
                  <p>Nici valul mîndrei mări</p>
                  <p>Pe dune nu descrie mai sprintene mișcări,</p>
                  <p>Nici adierea serii n-alunecă mai lin</p>
                  <p>Pe lanurile-ntinse… Da, valsul e divin!</p>
                  <p>Da, orișice mi-ați spune, nu-i nici o melodie</p>
                  <p>Așa de fermecată…</p>
                  <p>CLEO</p>
                  <p>Destulă teorie! La ce să pierdem vremea?… N-auzi, ne cheamă</p>
                  <p>Strauss…</p>
                  <p>HALS</p>
                  <p>Da,-l recunosc, mein Fräulein, divinul Fledermaus! (Îi oferă brațul și deschide valsul.)</p>
                  <p>LUCICA</p>
                  <p>Să mergem! (Pornește cu RUDI.)</p>
                  <p>COLUM (cătră TANȚA)</p>
                  <p>Domnișoară…</p>
                  <p>NINETA</p>
                  <p>(cătră RORO)</p>
                  <p>Nu vii?</p>
                  <p>RORO</p>
                  <p>Merçi, Ninetă!</p>
                  <p>TITY</p>
                  <p>(în treacăt)</p>
                  <p>Ce-aștepți, domnule Pralea, iar cauți vreo cometă?… (Către RORO, oferindu-i brațul)</p>
                  <p>Pot fi mai în favoare ca neamțul guraliv? Permiteți, domnișoară?</p>
                  <p>RORO</p>
                  <p>(respingîndu-l cu un gest)</p>
                  <p>Merçi de portativ! (TITY iese cu tot grupul, afară de RORO.)</p>
               </div>
               <div type="div3">
                  <head>
                     <anchor xml:id="id_SCENA_IV_2"/>SCENA IV</head>
                  <p>RORO, singură, apoi TITY RORO</p>
                  <p>(se plimbă enervată prin salon) Ce plictiseală!</p>
                  <p>(Se oprește în fața oglinzii, căutînd să-și potrivească o</p>
                  <p>șuviță.)</p>
                  <p>TITY (intrînd)</p>
                  <p>Pace șuvițelor rebele!</p>
                  <p>RORO (fără să se-ntoarcă)</p>
                  <p>Ați spus?…</p>
                  <p>TITY</p>
                  <p>N-am spus, dar astfel sînt gîndurile mele!</p>
                  <p>Cu cît le-adun, cu-atîta îmi scapă mai nebune…</p>
                  <p>Cum văd, în astă seară nu ești în toane bune…</p>
                  <p>Te-a-ntunecat vreo umbră trecînd prin infinit?</p>
                  <p>TITY</p>
                  <p>O, nu, dar mi-a fost teamă de vechiul satelit…</p>
                  <p>RORO</p>
                  <p>Escaladezi iar cerul?…</p>
                  <p>TITY</p>
                  <p>Ce-aș mai căta în cer, Cînd ești aici?…</p>
                  <p>RORO</p>
                  <p>Atunce?… TITY</p>
                  <p>Nu… am venit să-ți cer… RORO</p>
                  <p>Discreția mea?…</p>
                  <p>TITY</p>
                  <p>O glumă! RORO</p>
                  <p>Ți-am spus că-i garantată!TITY</p>
                  <p>O, cum nu lași în voie o inimă să bată…</p>
                  <p>RORO</p>
                  <p>Ești cardiac, pesemne… De ce-mi spui asta mie Și nu i-ai spus-o Tanții…</p>
                  <p>TITY</p>
                  <p>Aceeași ironie Ce șfichiuie și arde cu fiece cuvînt…</p>
                  <p>RORO</p>
                  <p>Îmi pare c-adineauri aveai mai mult avînt</p>
                  <p>Pe cînd steteai de vorbă cu blocul de Carara…</p>
                  <p>Și blocul renviase atunci ca legendara</p>
                  <p>Statuie-a Galateei… Noroc de evantaliu</p>
                  <p>Că e și el o armă… Nici cel mai mic detaliu</p>
                  <p>Nu mi-a scăpat… De-o pildă:</p>
                  <p>(Imitînd pe TITY)</p>
                  <p>Ce umeri! O carară</p>
                  <p>Nu i-ar putea întrece!</p>
                  <p>(Imitînd pe TANȚA)</p>
                  <p>Galant ești astă-seară!</p>
                  <p>(Imitînd pe TITY)</p>
                  <p>Și brațul…</p>
                  <p>(Imitînd pe TANȚA)</p>
                  <p>Nu… nici brațul…</p>
                  <p>(Imitînd pe TITY)</p>
                  <p>Nici mîna…</p>
                  <p>(Imitînd pe TANȚA)</p>
                  <p>Nici o mînă…</p>
                  <p>Doar degetele numai, clar… Între noi rămînă!</p>
                  <p>Așa era?!… E bine?…</p>
                  <p>TITY</p>
                  <p>Ah, pentru-un compliment</p>
                  <p>Atîta-nverșunare…</p>
                  <p>RORO</p>
                  <p>O, ai atît talent</p>
                  <p>Să-ntinzi ascunse mreje viclean ca păsărarii…</p>
                  <p>Un virtuoz ce cîntă pe-o strună-atîtea arii,</p>
                  <p>Ți-atragi în cursă prada ca șerpii sunători…</p>
                  <p>Ai orice îndrăzneală… De-o pildă, uneori</p>
                  <p>Te faci smerit ca pajii ce-abia ridică ochii,</p>
                  <p>Cînd duc din urmă trena bogat-a unei rochii,</p>
                  <p>Ca Child Harold arare înăbuși un suspin,</p>
                  <p>Romanticul pe urmă devine-un arlechin,</p>
                  <p>Și dacă nu se prinde, mai faci o piruetă</p>
                  <p>Și te arunci în spațiu supt formă de cometă…</p>
                  <p>TITY</p>
                  <p>Cometa, iar cometa! Ah, bietul meu simbol!</p>
                  <p>RORO</p>
                  <p>Simbolul e o mască…</p>
                  <p>TITY</p>
                  <p>Simbolul e-un ocol… RORO</p>
                  <p>E deraierea celor ce-au obosit pe drum…</p>
                  <p>TITY</p>
                  <p>Ba nu, e picătura subtilă de parfum</p>
                  <p>Ce-ți amintește floarea și toată primăvara…</p>
                  <p>RORO (ironic)</p>
                  <p>E statuia ce doarme în blocul de Carara? Nu?…</p>
                  <p>De ce taci?… Răspunde! Alo! Rămîi</p>
                  <p>afon?…</p>
                  <p>De ce-ai venit atuncea?…</p>
                  <p>(Intră HALS, grăbit.)</p>
               </div>
               <div type="div3">
                  <head>
                     <anchor xml:id="id_SCENA_V_2"/>SCENA V</head>
                  <p>ACEIAȘI, HALS HALS</p>
                  <p>(bătînd din palme, din prag)</p>
                  <p>Poftim la cotilion!</p>
                  <p>RORO</p>
                  <p>Merçi!…</p>
                  <p>HALS</p>
                  <p>(cu disperare)</p>
                  <p>Nici cotilionul?…</p>
                  <p>(Plecînd)</p>
                  <p>Ai, ai… În țara noastră…</p>
                  <p>(Dispare.)</p>
                  <p>SCEN A VI</p>
                  <p>ACEIAȘI, fără HALS</p>
                  <p>TITY</p>
                  <p>(privind pe urma lui Hals)</p>
                  <p>Dar du-te și te-aruncă în Dunărea albastră!</p>
                  <p>RORO</p>
                  <p>(rîzînd)</p>
                  <p>Nu îl urmezi?… Îmi pare că-n alte vremi erai</p>
                  <p>În frunte totdeauna la cotilion… Ce ai?</p>
                  <p>TITY</p>
                  <p>Un cotilion e însăși viața mea întreagă,</p>
                  <p>Un lanț de zile negre și albe ce se leagă</p>
                  <p>Și se preschimbă-ntruna și iarăși se desfac…</p>
                  <p>Am ore pesimiste mai negre ca un frac</p>
                  <p>Și altele senine, albastre, violete,</p>
                  <p>Strălucitoare zile în roze toalete,</p>
                  <p>Ca niște flori invoalte cu splendide corole</p>
                  <p>Ce joacă-ntr-un amestec nebun de banderole,</p>
                  <p>De panglici, de volane — ah, albe,-atît de albe</p>
                  <p>Ca perle prinse-n hora unei bogate salbe,</p>
                  <p>Le văd cum se răsfiră… Sînt zilele de ieri…</p>
                  <p>Și iată, vin acuma ca negri cavaleri,</p>
                  <p>Vin zilele funebre și-aruncă triste pete</p>
                  <p>întunecînd lumina atîtor toalete,</p>
                  <p>Se-ngeamănă cu ele și mi le iau pe rînd,</p>
                  <p>Se duc în farandolă și mă trezesc oftînd,</p>
                  <p>Cu două-trei cocarde la piept și cu un gol</p>
                  <p>Nemărginit în suflet — vezi, asta-i un simbol!</p>
                  <p>RORO</p>
                  <p>Și ziua de-azi ce haină îmbracă?</p>
                  <p>TITY</p>
                  <p>Știu și eu!</p>
                  <p>Ah, sînt sătul de-atîtea luciri de curcubeu!</p>
                  <p>Și-aș vrea să scap odată de veșnicul alai,</p>
                  <p>De-acest bizar amestec de caravanserai,</p>
                  <p>De fantasmagoria aceasta de culori,</p>
                  <p>Ce mă-amăgește-ntruna, de-mi vine uneori</p>
                  <p>Să cred că am drept suflet o prismă de cristal…</p>
                  <p>O, dac-ai vrea, tot fastul acest de carnaval</p>
                  <p>S-ar stinge ca o lume răsfrîntă de oglinzi…</p>
                  <p>(Punînd mîna pe inimă)</p>
                  <p>Pe prisma asta vie dac-ai voi să-ntinzi</p>
                  <p>Cu mîna ta o umbră — nebunele lumini</p>
                  <p>S-ar stîmpăra, desigur… de-ai vrea să te înclini</p>
                  <p>Asupra ei o clipă și-n ea să te privești,</p>
                  <p>Te-ar prinde-n mii de fețe frumoas-așa cum ești,</p>
                  <p>Și fiecare față te-ar oglindi întreagă,</p>
                  <p>Purtînd întotdeauna culoarea ce ți-e dragă…</p>
                  <p>Dac-ai voi o clipă…</p>
                  <p>RORO</p>
                  <p>(rîzînd)</p>
                  <p>Oprește-te, cascadă!</p>
                  <p>Cînd te ascult îmi pare c-aud o serenadă…</p>
                  <p>Altdat-ai face bine s-aduci și o ghitară</p>
                  <p>Și restul — ca, de-o pildă, tradiționala scară,</p>
                  <p>O mantă de hidalgo, o casă cu balcon,</p>
                  <p>Și să comanzi și luna pe-al cerului plafon,</p>
                  <p>De vrei cu dinadinsul să-mi pari un om serios…</p>
                  <p>TITY</p>
                  <p>Ah, rîsul, veșnic rîsul, ca un cuțit tăios… De ce tot rîzi întruna?</p>
                  <p>RORO</p>
                  <p>Dar ce?… Voiești să plîng?… TITY</p>
                  <p>De-ai ști de cîtă vreme și cu ce grijă strîng</p>
                  <p>Eu gîndurile-acestea de care rîzi acuma,</p>
                  <p>Ai înțelege poate ce crudă-ți este gluma,</p>
                  <p>Și pentru ce-n saloane cu zgomot uneori</p>
                  <p>Rîzînd îmi sun crotalii ca șerpii sunători,</p>
                  <p>De ce devin multiplu și pentru ce mă schimb,</p>
                  <p>De ce melancolia s-așază ca un nimb</p>
                  <p>Pe fruntea mea, de parcă sînt sumbrul</p>
                  <p>Child Harold, Și pentru ce, pe urmă,</p>
                  <p>supt tainicul imbold,</p>
                  <p>Mă-nalț ca o cometă și rătăcesc prin gol,</p>
                  <p>De ce îmbrac întruna simbol după simbol —</p>
                  <p>N-ai mai glumi și-ai crede ce nu-ndrăzneam să-ți</p>
                  <p>spun:</p>
                  <p>Că te iubesc…</p>
                  <p>(RORO rîde cu hohot. În vremea aceasta, alaiul cotilionului trece pe o ușă ca să iasă pe alta. TANȚA care-a auzit ultimele cuvinte oprește grupul, ținîndu-se de mînă cum se găseau fiecare.)</p>
               </div>
               <div type="div3">
                  <head>
                     <anchor xml:id="id_SCENA_VII"/>SCENA VII</head>
                  <p>ACEIAȘI, TANȚA, CLEO, LUCICA, COLUM, PRALEA,</p>
                  <p>RUDI și HALS conducînd cotilionul.</p>
                  <p>TANȚA</p>
                  <p>Ce face?…</p>
                  <p>TITY</p>
                  <p>(încurcat)</p>
                  <p>Spuneam…</p>
                  <p>RORO</p>
                  <p>(tăindu-i vorba și rîzînd)</p>
                  <p>Că un nebun Avea în loc de suflet o prismă de cristal,</p>
                  <p>Ce nu-l lăsa să doarmă…</p>
                  <p>Un caz puțin banal,</p>
                  <p>Precum vedeți…</p>
                  <p>LUCICA Sărmanul! COLUM</p>
                  <p>Interesant pacient!</p>
                  <p>RORO (fixînd pe TITY)</p>
                  <p>Vă-nchipuiți tortură?!</p>
                  <p>La fiece moment</p>
                  <p>Să simți că-ti joacă-n suflet, răsfrînt de șapte ori,</p>
                  <p>Un spectru! Și ce spectru!</p>
                  <p>Un spectru de colori!</p>
                  <p>Să-ți fie bietul suflet pestriț ca o paletă…</p>
                  <p>S-o vezi așa, de pildă, pe Tanța violetă,</p>
                  <p>Și indigo, și-albastră și verde, străvezie,</p>
                  <p>Și galbenă pe urmă — apoi portocalie</p>
                  <p>Și roșie, în fine…</p>
                  <p>TANȚA (roșie)</p>
                  <p>Și pentru ce chiar eu</p>
                  <p>Din toată adunarea…</p>
                  <p>RORO (către TITY)</p>
                  <p>Răspundeți, domnul meu?… TANȚA</p>
                  <p>Tot eu!… De ce nu Cleo, Nineta sau Lucica?</p>
                  <p>E-o veșnică manie…</p>
                  <p>Nu mai pricep nimica…</p>
                  <p>Ce legătură este între acel nebun</p>
                  <p>Și mine? E vreuna? Atunci?…</p>
                  <p>RORO</p>
                  <p>Tot eu să spun?…</p>
                  <p>TITY</p>
                  <p>Pardon, eu sunt nebunul…</p>
                  <p>RORO</p>
                  <p>(prinzîndu-se în cotilion)</p>
                  <p>Hai să-l legăm atunci!</p>
                  <p>Degrabă strîngeți lanțul!</p>
                  <p>TOȚI</p>
                  <p>(făcîndu-se roată in jurul lui TITY)</p>
                  <p>Da, lanțul!</p>
                  <p>RORO</p>
                  <p>Mai arunci</p>
                  <p>De-acuma invective?</p>
                  <p>HALS</p>
                  <p>(conducînd cu emfază)</p>
                  <p>La dreapta toți acum!</p>
                  <p>COLUM</p>
                  <p>La stînga! Strîngeți cercul!</p>
                  <p>CLEO</p>
                  <p>Așa!</p>
                  <p>TITY</p>
                  <p>(cu brațele încrucișate)</p>
                  <p>Și tu, Colum?!</p>
                  <p>COLUM</p>
                  <p>Desigur!</p>
                  <p>NINETA</p>
                  <p>Să nu fugă!</p>
                  <p>RORO</p>
                  <p>Să nu-l lăsăm, Ninetă! CLEO</p>
                  <p>Rotiți acum!</p>
                  <p>PRALEA Mai iute! TANȚA</p>
                  <p>Sărmana mea cometă!</p>
                  <p>RORO</p>
                  <p>(luînd cocarde de la HALS)</p>
                  <p>Vreo două-trei cocarde?</p>
                  <p>(I le aruncă, TITY le prinde din zbor.)</p>
                  <p>RORO</p>
                  <p>Sau poate-o banderolă? (Îi flutură o banderolă pe dinainte.)</p>
                  <p>TITY (umilit)</p>
                  <p>Destul de-acum! Iertare…</p>
                  <p>HALS (comandind))</p>
                  <p>Atuncea: farandolă! La dreapta! Rupeți cercul!</p>
                  <p>(Cercul se desface și toți trec, înclinîndu-se pe dinaintea lui TITY.)</p>
                  <p>RUDI</p>
                  <p>‘Nainte! Rămas bun! RORO</p>
                  <p>Bromură de potasă, simpatice nebun!</p>
                  <p>CLEO</p>
                  <p>Păzește-ți bine prisma!</p>
                  <p>LUCICA</p>
                  <p>Acuma cum ne vezi?</p>
                  <p>Albastre, violete?…</p>
                  <p>TANȚA</p>
                  <p>Rămîi?… Nu ne urmezi?…</p>
                  <p>HALS</p>
                  <p>(comandînd)</p>
                  <p>Coloană înainte!</p>
                  <p>RORO</p>
                  <p>(schițînd un gest de adio)</p>
                  <p>Cred că ne-am înțeles!</p>
                  <p>(Dispare farandola pe ușa din dreapta.)</p>
                  <p>TITY</p>
                  <p>(rămas singur, privește melancolic la cocardele din mînă.</p>
                  <p>și aninîndu-le la piept)</p>
                  <p>Da — două-trei cocarde… cu atîta m-am ales!</p>
                  <p>Cortina</p>
               </div>
            </div>
            <div type="div2">
               <head>
                  <anchor xml:id="id_ACTUL_III"/>ACTUL III</head>
               <p>Acțiunea se petrece la DOAMNA MIREA. O casă la țară, cu terasă și un balcon îmbrăcat în vreji de trandafiri. Balconul dă spre o grădină cu alei, care se prelungesc pe planul întîi și in furii. La marginea scării, de-o parte și de alta, leandri înfloriți. Mai încolo, bănci de piatră și straturi de flori. Copaci mari prin care se străvede cerul de noapte. La ridicarea cortinei, toată societatea e in așteptarea cometei; singură RORO, supt un lampadar, stă izolată și citește.</p>
               <div type="div3">
                  <head>
                     <anchor xml:id="id_SCENA_I_3"/>SCENA I</head>
                  <p>RORO, TANȚA, CLEO, LUCICA, NINETA, COLUM, PRALEA, RUDI</p>
                  <p>CLEO</p>
                  <p>Relâche și-n astă seară!</p>
                  <p>PRALEA</p>
                  <p>Cum?… Se-nnorează iar? LUCICA</p>
                  <p>Iar a lăsat cortina divinul impresar?</p>
                  <p>COLUM</p>
                  <p>De ce n-aveți răbdare?…</p>
                  <p>RUDI</p>
                  <p>Eu nu sunt noctambul</p>
                  <p>Ca dumneata…</p>
                  <p>CLEO</p>
                  <p>Ieri noapte am așteptat destul…</p>
                  <p>TANȚA</p>
                  <p>Eu nu știu, dar ai spune c-o face într-adins…</p>
                  <p>COLUM</p>
                  <p>Ieri noapte-abia plecaseți și norii s-au desprins</p>
                  <p>Și-a răsărit deodată acolo, între brazi…</p>
                  <p>NINETA</p>
                  <p>Eu una, mi se pare c-o să renunț și azi…</p>
                  <p>Prea-și bate joc de public…</p>
                  <p>PRALEA</p>
                  <p>Conjur-o tu, poete!</p>
                  <p>TANȚA</p>
                  <p>Roro, tu pui pe goană sărmanele comete…</p>
                  <p>LUCICA</p>
                  <p>Roro-i de vină numai!</p>
                  <p>NINETA</p>
                  <p>De asta nu apare!</p>
                  <p>CLEO</p>
                  <p>Așa-i… ca bietul Tity…</p>
                  <p>PRALEA</p>
                  <p>Dar ce s-o fi făcut?</p>
                  <p>COLUM</p>
                  <p>L-am întîlnit o dată… Era cam abătut Și îmi spunea că pleacă…</p>
                  <p>TANȚA</p>
                  <p>Cum? Fără nici un gest?</p>
                  <p>Făr’ să depun-o cartă?</p>
                  <p>COLUM</p>
                  <p>Vorbea de Hammerfest,</p>
                  <p>De fiorduri și ghețare, de nordice minuni,</p>
                  <p>De noaptea care ține întruna șase luni,</p>
                  <p>De pinguini, de Ibsen, de ursul alb, feroce,</p>
                  <p>De vesta ce-o să-și facă din pielea unei foce,</p>
                  <p>Că nu mai merge-aicea cu traiul monoton,</p>
                  <p>Și pleacă deci să moară ca rentier lapon.</p>
                  <p>TANȚA</p>
                  <p>Și a plecat?</p>
                  <p>RUDI E-n stare nebunul! PRALEA</p>
                  <p>Ce păcat!</p>
                  <p>Era așa de vesel!</p>
                  <p>RUDI</p>
                  <p>Ei, aș! Un disperat! Un om ce n-are-ntr-însul nimica…</p>
                  <p>Un smintit Ce-și bate joc de toate, c-un rîs nesuferit</p>
                  <p>Rînjind ca o reclamă expusă de-un dentist…</p>
                  <p>COLUM (cu căldură)</p>
                  <p>Eu cred că, dimpotrivă, în fond e un artist,</p>
                  <p>Un suflet ce vibrează adesea mai profund,</p>
                  <p>Mai sincer decît alții… Că-ntr-însul se ascund</p>
                  <p>Simțiri mai delicate, mai gingașe, mai rare,</p>
                  <p>Ce parcă se sfiește să le rostească tare,</p>
                  <p>Că-i un poet din fire, ce, nedeprins să scrie,</p>
                  <p>Ca un nabab aruncă imensa-i bogăție</p>
                  <p>În daruri de cuvinte și glume sclipitoare…</p>
                  <p>RUDI</p>
                  <p>— J</p>
                  <p>Lăsați-mă în pace!… Ce? Parcă-i lucru mare</p>
                  <p>Să-nșiri mereu la vorbe, fără vreun scop anume?</p>
                  <p>Și chiar artist să fie!… Ce face el pe lume?…</p>
                  <p>PRALEA</p>
                  <p>(furios, către RUDI)</p>
                  <p>Știi dumneata ce-i lutul, un vers, sau o coloare?</p>
                  <p>Știi ce-i să dai o formă simțirei ce te doare?</p>
                  <p>Ți-ai dat vreodată sama ce însemnează artă?</p>
                  <p>Cum îți permiți atuncea, mă rog?</p>
                  <p>RUDI</p>
                  <p>(înțepat)</p>
                  <p>Mă rog, mă iartă!</p>
                  <p>Dar ce-are-a face arta cu micul meu erou?</p>
                  <p>PRALEA</p>
                  <p>(se ridică furios; în momentul acesta intră doamnele</p>
                  <p>MIREA și GUBIN.)</p>
               </div>
               <div type="div3">
                  <head>
                     <anchor xml:id="id_SCENA_II_3"/>SCENA II</head>
                  <p>ACEIAȘI, DOAMNA MIREA și DOAMNA GUBIN</p>
                  <p>PRALEA</p>
                  <p>Dă-mi voie, ce-are a face?…</p>
                  <p>DOAMNA GUBIN</p>
                  <p>(cătînd spre cer)</p>
                  <p>Ei, cum stăm? Ce mai nou?</p>
                  <p>DOAMNA MIREA (același joc)</p>
                  <p>A apărut vecina?… Da scumpă-i la vedere!</p>
                  <p>PRALEA</p>
                  <p>(cu mîinile la spate, se plimbă furios.)</p>
                  <p>DOAMNA GUBIN Dar ce-are domnu’ Pralea?</p>
                  <p>RUDI</p>
                  <p>Ce are?… N-are bere?</p>
                  <p>PRALEA (împăcat, rîzînd)</p>
                  <p>Aici ai nimerit-o! E drept că n-o reneg,</p>
                  <p>Și-o am în mare stimă… dar totuși, nu-nțeleg</p>
                  <p>Ce are-a face berea cu ce vroiam să spun…</p>
                  <p>În lume fantazia-i un dar puțin comun</p>
                  <p>Și trebuie-admirată… Ce-mi pasă că nu scrie,</p>
                  <p>Cînd poate să arunce puțină poezie</p>
                  <p>În lumea asta plină de sportsmeni, cum e domnul… (Arătind pe RUDI.)</p>
                  <p>RUDI</p>
                  <p>S-a supărat maestrul!…</p>
                  <p>DOAMNA MIREA (întrerupînd)</p>
                  <p>Dar nu găsiți că somnul Își are și el rostul?… Se vede c-ați uitat Escursia de mîne…</p>
                  <p>TANȚA</p>
                  <p>Nu, eu am renunțat… Eu țin să văd cometa cu orice preț…</p>
                  <p>CLEO, LUCICA, NINETA</p>
                  <p>Și noi!</p>
                  <p>RORO</p>
                  <p>(ridicînd ochii de pe carte) Lăsați că peste-un secol se-ntoarce ea-napoi!</p>
                  <p>NINETA</p>
                  <p>Noi azi o vrem!</p>
                  <p>TOATE (ca la teatru)</p>
                  <p>Cometa!</p>
                  <p>DOAMNA MIREA</p>
                  <p>Ei bine, dar e nor… Și e cam frig… Pe mine m-a prins ca un fior…</p>
                  <p>DOAMNA GUBIN</p>
                  <p>Da,-s reci nopțile-acuma…</p>
                  <p>Hai să intrăm în casă..</p>
                  <p>Poftim, domnule Pralea…</p>
                  <p>Dă-mi brațu-așa, și lasă…</p>
                  <p>Știm noi cum sunt artiștii… li știm noi cum s-aprind</p>
                  <p>Pentru-o nimica toată și ce greu se deprind</p>
                  <p>Cu lumea… Pentru-o vorbă înalță baricade! Alecsandri, sărmanul…</p>
                  <p>NINETA (imitînd-o, către COLUM)</p>
                  <p>Ce suflet cumsecade! RUDI</p>
                  <p>Nici vorbă! Niște îngeri artiștii… cui o spui?</p>
                  <p>CLEO</p>
                  <p>Nici morți nu scapi de dînșii, că se prefac statui!</p>
                  <p>DOAMNA MIREA Hai, fetelor, că-i rece… Roro, nu vii?</p>
                  <p>RORO</p>
                  <p>(ridicînd ochii de pe carte)</p>
                  <p>Acum!</p>
                  <p>Să-mi isprăvesc pasajul…</p>
                  <p>DOAMNA MIREA Hai!</p>
                  <p>(Toți pornesc spre ușa salonului, afară de RORO, care oprește pe COLUM în treacăt.)</p>
                  <p>RORO</p>
                  <p>Domnule Colum!</p>
               </div>
               <div type="div3">
                  <head>
                     <anchor xml:id="id_SCENA_III."/>SCENA III.</head>
                  <p>RORO, COLUM</p>
                  <p>RORO</p>
                  <p>COLUM</p>
                  <p>Domnișoară…</p>
                  <p>RORO</p>
                  <p>E-adevărat ce-ai spus?</p>
                  <p>COLUM</p>
                  <p>O vorbă…</p>
                  <p>De cine?…</p>
                  <p>RORO</p>
                  <p>(încurcată)</p>
                  <p>A, de nimeni…</p>
                  <p>(schimbînd vorba și arătînd cerul)</p>
                  <p>Uite-o rachetă sus</p>
                  <p>Cum își descrie arcul!… Și alta… E-o splendoare!</p>
                  <p>COLUM</p>
                  <p>Da e-anotimpul ploii de stele căzătoare!</p>
                  <p>RORO</p>
                  <p>(reluînd fraza de mai înainte)</p>
                  <p>Și… plecat?</p>
                  <p>(încurcată din nou, erată cerul)</p>
                  <p>A treia!</p>
                  <p>COLUM (zîmbind)</p>
                  <p>Am înțeles acum</p>
                  <p>De cine este vorba!</p>
                  <p>RORO</p>
                  <p>Da, domnule Colum!</p>
                  <p>Te știu că mi-ești prieten… COLUM</p>
                  <p>(mișcat, se face că se uită și el la cer)</p>
                  <p>Privește, încă una!</p>
                  <p>RORO</p>
                  <p>Să le lăsăm…</p>
                  <p>Prieteni am fost întotdeauna…</p>
                  <p>Deci nu-ntreba nimica și spune-mi: a plecat?</p>
                  <p>COLUM</p>
                  <p>Da.</p>
                  <p>RORO (după o pauză)</p>
                  <p>Mulțămesc… Atuncea era adevărat…</p>
                  <p>(Pauză.)</p>
                  <p>La revedere, dară…</p>
                  <p>(Îi întinde mîna.)</p>
                  <p>COLUM</p>
                  <p>Mîini iarăși va fi soare!</p>
                  <p>Nu… eu rămîn cu ploaia de stele căzătoare!. (COLUM pleacă.)</p>
               </div>
               <div type="div3">
                  <head>
                     <anchor xml:id="id_SCENA_IV_3"/>SCENA IV</head>
                  <p>RORO, apoi TITY RORO</p>
                  <p>(rămîne pe gînduri un moment, apoi încearcă că citească. Un colț de cer întunecat se deschide, luminînd balconul și o 5 parte din grădină. După un timp se aud de departe acordurile unei ghitare. RORO tresare și ascultă. Crede întîi că vin din casă și se uită într-acolo, apoi se întoarce repede spre balcon. Ghitara tace.)</p>
                  <p>Mi s-a părut… (încearcă să reieie cititul.)</p>
                  <p>TITY</p>
                  <p>(În vremea asta apare de subt arbori, cu o scară de funie pe umeri, cu o lungă mantie de hidalgo și cu o ghitară. Se uită și vede pe RORO, își ia o atitudine de amorez romantic și zdrîngăne ghitara.)</p>
                  <p>RORO</p>
                  <p>(tresărind, se pleacă pe rampă, uimită, scăpînd cartea din</p>
                  <p>mînă.)</p>
                  <p>TITY</p>
                  <p>(își dă bereta pe ceafă și, prinzînd un acord, începe)</p>
                  <p>Aicea iat-o casă</p>
                  <p>Și iată și-un balcon,</p>
                  <p>Și luna-i radioasă</p>
                  <p>Pe-al cerului plafon:</p>
                  <p>Arată-te, frumoasă,</p>
                  <p>Și vino pe balcon! (Zdrîngăne ghitara)</p>
                  <p>RORO</p>
                  <p>(se apleacă din nou și rîde)</p>
                  <p>Ce-i asta?</p>
                  <p>TITY</p>
                  <p>(continuînd serenada, grav)</p>
                  <p>Mi-ai spus s-aduc ghitara</p>
                  <p>Și, iată, m-am supus!</p>
                  <p>Mi-am procurat și scara</p>
                  <p>Să urc pe ziduri, sus —</p>
                  <p>Romantică e sara</p>
                  <p>Și toate-s cum mi-ai spus!</p>
                  <p>RORO (rîzînd cu hohot)</p>
                  <p>Vai, Doamne, ce nebun!</p>
                  <p>TITY</p>
                  <p>(zdrîngănind cu brio)</p>
                  <p>M-am travestit, privește,</p>
                  <p>În mîndru trubadur,</p>
                  <p>Nici manta nu-mi lipsește:</p>
                  <p>Admir-o, te conjur!</p>
                  <p>Nimic nu mă oprește</p>
                  <p>Ca inima să-ți fur! (Zdrîngăne cu furie.)</p>
                  <p>RORO</p>
                  <p>(abia ținîndu-se de rîs, ia un trandafir din păr și-aruncă-n el)</p>
                  <p>Taci că te-aude lumea…</p>
                  <p>TITY</p>
                  <p>(întinde ghitara și prinde trandafirul; inspirat)</p>
                  <p>Ei, lasă-mă să spun.</p>
                  <p>Nu-i gata serenada…</p>
                  <p>(Continuînd)</p>
                  <p>E ora cînd am brio,</p>
                  <p>Las’ să mă manifest,</p>
                  <p>Că de nu vrei, adio!</p>
                  <p>Plec iar la Hammerfest!</p>
                  <p>(Mai zdringăne o dată și se uită la RORO mîndru) Și-atîta…</p>
                  <p>RORO (rîzînd)</p>
                  <p>Vino sus</p>
                  <p>Și te prezintă mamei…</p>
                  <p>TITY</p>
                  <p>A, nu-s deloc dispus… Laponul nu admite astfel de etichete…</p>
                  <p>RORO</p>
                  <p>Să fi rămas acolo…</p>
                  <p>TITY</p>
                  <p>(amenințător, gata să reînceapă) Anunț alte cuplete! RORO</p>
                  <p>A… nu! Destul! Dar spuneți, vă rog, de cînd în țară?</p>
                  <p>TITY</p>
                  <p>(pregătindu-se din nou)</p>
                  <p>Ghitara mea…</p>
                  <p>RORO</p>
                  <p>Mă supăr… Surdină la ghitară! TITY</p>
                  <p>De va tăcea ghitara, atuncea eu voi plînge…</p>
                  <p>Dar mă supun… Privește!</p>
                  <p>(Așezînd ghitara pe bancă)</p>
                  <p>Și ca un strop de sînge</p>
                  <p>(lăsînd trandafirul să cadă ușor pe strune)</p>
                  <p>Pe coarde drept surdină rămîie trandafirul…</p>
                  <p>RORO</p>
                  <p>Mi-e teamă iar de-o criză… Se-ntoarce iar delirul?</p>
                  <p>(Indicînd trandafirul de pe ghitară)</p>
                  <p>Redă-mi-l!</p>
                  <p>(Se apleacă peste balustrada balconului.)</p>
                  <p>TITY</p>
                  <p>(acoperindu-și ghitara cu brațul)</p>
                  <p>Nu se poate!</p>
                  <p>RORO</p>
                  <p>(coborind cîteva trepte)</p>
                  <p>Ba da!</p>
                  <p>TITY</p>
                  <p>(ridicind trandafirul de pe ghitara care vibrează)</p>
                  <p>E-al meu de-acum!</p>
                  <p>S-a îmbibat de sunet suavul lui parfum</p>
                  <p>Și cîntă toată floarea din suta ei de foi…</p>
                  <p>Sonoră cîntă floarea…</p>
                  <p>(Duce trandafirul la gură.)</p>
                  <p>RORO</p>
                  <p>(alergînd spre dînsul)</p>
                  <p>Nu… dă-mi-l înapoi!</p>
                  <p>(Întinde mîna să apuce trandafirul, TITY se apără și în</p>
                  <p>luptă floarea se scutură.)</p>
                  <p>TITY</p>
                  <p>(consternat)</p>
                  <p>Vezi ce-ai făcut?… Acuma nu-i nici al dumitale</p>
                  <p>Și nici al nimănuia…</p>
                  <p>RORO</p>
                  <p>(consternată)</p>
                  <p>Sărmanele petale! (Cearcă să adune petalele de jos, dar se oprește cu resemnare.)</p>
                  <p>Ce-i scuturat odată nu mai renvie iar!</p>
                  <p>TITY</p>
                  <p>(privește melancolic la cotorul fără foi)</p>
                  <p>Dar aruncat, ce-i dreptul… oricum, era un dar!</p>
                  <p>RORO (mișcată)</p>
                  <p>Îți pare rău?…</p>
                  <p>TITY</p>
                  <p>(dă din cap afirmativ.)</p>
                  <p>RORO Și mie…</p>
                  <p>TITY</p>
                  <p>(brusc)</p>
                  <p>Roro!</p>
                  <p>RORO</p>
                  <p>(azvîrlindu-i foile în obraz)</p>
                  <p>Da, îmi ești drag!</p>
                  <p>Mi-ești drag cît nu-ți închipui, laponul meu</p>
                  <p>pribeag!</p>
                  <p>Mi-ai fost întotdeauna, și mai de mult, și azi,</p>
                  <p>Și fără de ghitară, și cu…</p>
                  <p>Și poți să-mi cazi,</p>
                  <p>De crezi că se, cuvine, chiar și-n genunchi acuma…</p>
                  <p>TITY</p>
                  <p>Roro, de-i iar o glumă, hotare are gluma</p>
                  <p>Și inimele noastre puteri ce-s măsurate…</p>
                  <p>Mi-e frică…</p>
                  <p>RORO</p>
                  <p>Fericirea pe slabi îi înspăimîntă!</p>
                  <p>Ei, să te văd acuma!… Ia harfa ta și cîntă!</p>
                  <p>(Îi întinde ghitara.)</p>
                  <p>TITY</p>
                  <p>Surdină la ghitară!…</p>
                  <p>RORO</p>
                  <p>(trezind un acord)</p>
                  <p>Cum? Nu suntem de-acord? Ce?…</p>
                  <p>S-a-ndreptat busola din nou spre polul nord?</p>
                  <p>TITY</p>
                  <p>Roro, mi-e frică totuși de-atîta fericire…</p>
                  <p>RORO</p>
                  <p>Copil ce ești! Ascultă! Întreaga mea iubire</p>
                  <p>O ai! Auzi? întreagă! Și-mi dau prea bine seamă</p>
                  <p>Cît prețuiești, de-aceeea, vezi, mie nu mi-e teamă!</p>
                  <p>TITY</p>
                  <p>(reluîndu-și veselia)</p>
                  <p>Ghitara!… Dă-mi ghitara, atunci — și-o sărutare!</p>
                  <p>RORO</p>
                  <p>Nu… să lăsăm ghitara, și pentru rest — răbdare!</p>
                  <p>Ghitara-ntre relicvii vom pune-o într-un cui,</p>
                  <p>Și-acum sărmana floare adună-mi-o s-o pui</p>
                  <p>În cutioara asta, petală cu petală… (TITY adună foile de jos și i le dă. RORO le pune in ghitară.)</p>
                  <p>Să stea drept mărturie în viața conjugală</p>
                  <p>Cum într-un scrin închise stau primele scrisori… Așa, acum ghitara-i mormîntul unei flori… S-o respectăm…</p>
                  <p>Și dacă, tîrziu, între-amîndoi,</p>
                  <p>S-a declara vreodată iar starea de război, Eu voi lua ghitara, și ceasul de acum, Trezit ca printr-un farmec de anticul parfum, Ne-a sfătui mai bine ca interpreții legii: În loc de paragrafe, cu două-trei arpegii Voi readuce-n casă pierduta armonie…</p>
                  <p>(Schimbînd tonul și ridicînd mantaua)</p>
                  <p>Dar cu mantaua asta ce facem?…</p>
                  <p>RORO</p>
                  <p>Panoplie!</p>
                  <p>Și scara, și mantaua… Să le-atîrnăm pe toate! Și luna…</p>
                  <p>TITY</p>
                  <p>Da, și luna… RORO</p>
                  <p>Păcat că nu se poate</p>
                  <p>S-o punem ca ex-voto…<anchor xml:id="id_cite_ref-7"/>
                     <ref target="https://ro.wikisource.org/wiki/Cometa#cite_note-7">
                        <hi rend="color(#0b0080)">[7]</hi>
                     </ref>
                  </p>
                  <p>TITY</p>
                  <p>Roro!… și tot decorul</p>
                  <p>Acestei nopți în care eu, pseudozburătorul.</p>
                  <p>Modernizat cu totul, am apărut pe scenă,</p>
                  <p>Trezind florile-n straturi cu-a mantiei mele trenă</p>
                  <p>Tot ce trăiește-n colțul acesta de natură,</p>
                  <p>Să nu-l lăsăm să piară… Vezi, ce frumos e cerul!</p>
                  <p>Ca-ntr-un Kodak în suflet noi să-i furăm misterul</p>
                  <p>Și să-l păstrăm de-a pururi în camera-i obscură…</p>
                  <p>RORO</p>
                  <p>Nu mă opun…</p>
                  <p>RORO</p>
                  <p>(surprinsă)</p>
                  <p>Ce-i asta?</p>
                  <p>TITY</p>
                  <p>(rîzînd)</p>
                  <p>Un prim instantaneu!</p>
                  <p>RORO</p>
                  <p>Nu ești serios! Nu-i bine… De ce nu ai răbdare?</p>
                  <p>Nu știi că fericirea-i sporită de-așteptare?</p>
                  <p>Că-n stăruință poate-i mai multă fericire,</p>
                  <p>Și mai frumos e drumul ce duce la iubire</p>
                  <p>Decît iubirea însăși, de multe ori.</p>
                  <p>TITY</p>
                  <p>Admis!</p>
                  <p>Dar vream să mă asigur întîi de nu-i un vis…</p>
                  <p>Căci am visat atîta… Dac-aș fi fost Colum,</p>
                  <p>Aș fi putut, desigur, să scriu, nu un volum,</p>
                  <p>Ci o bibliotecă cu-a mele ieremiade…</p>
                  <p>Dac-ar fi fost ca mine acolo unde cade</p>
                  <p>Zăpada și e cronic amurgul, unde renul</p>
                  <p>Cel iute de picioare înlocuiește trenul,</p>
                  <p>Acolo unde cerul pe fața lui cea pală</p>
                  <p>Își pune roșii farduri de-auroră boreală,</p>
                  <p>Schimbînd mereu costume, întocmai ca Fregoli,</p>
                  <p>Făcînd să joace acul magnetic al busolii</p>
                  <p>TITY</p>
                  <p>(grav)</p>
                  <p>Atuncea, nu mai mișca…</p>
                  <p>(Se apropie, și cu gesturi exagerate de fotograf)</p>
                  <p>Iar eu…</p>
                  <p>Profit!… Și-acum…</p>
                  <p>(O sărută.)</p>
                  <p>Ca-ntr-un delirium tremens, dac-ar fi fost acolo,</p>
                  <p>S-audă asprul Crivăț gemînd lugubru-i solo —</p>
                  <p>Cu gîndurile-mi negre și triste, și amare,</p>
                  <p>Ar fi-mpletit un ciclu de cîntece polare</p>
                  <p>Să plîngă toți laponii ca streșinele vara…</p>
                  <p>RORO</p>
                  <p>Dar ce-ai cătat p-acolo?…</p>
                  <p>TITY</p>
                  <p>Crezi c-am lăsat eu țara</p>
                  <p>Așa, de bunăvoie?… Și-am părăsit eu tot</p>
                  <p>Ca să urmez o cură de emulsiune Scott</p>
                  <p>La obîrșie însăși?… Nu… M-am expatriat</p>
                  <p>Ca să te uit, și totuși degeaba am plecat…</p>
                  <p>Am suferit atîta, Roro, de vrei să-ți spun,</p>
                  <p>Încît acuma dacă mă port ca un nebun,</p>
                  <p>E că o fericire prea mare covîrșește</p>
                  <p>Simțirea omenească…</p>
                  <p>RORO</p>
                  <p>Dar eu!…</p>
                  <p>TITY</p>
                  <p>Și tu?…</p>
                  <p>RORO</p>
                  <p>Firește!</p>
                  <p>(Se așază amîndoi pe bancă, TITY îi ia mîna.)</p>
                  <p>RORO</p>
                  <p>(liniștită)</p>
                  <p>Întîi nu mi-am dat seama deloc… dar, mai tîrziu,</p>
                  <p>O întristare vagă, așa, fără să știu,</p>
                  <p>M-a cucerit cu-ncetul, și-adeseori simțeam</p>
                  <p>Că cineva lipsește… dar cine?… nu știam…</p>
                  <p>Pierise parcă verva, și pînă și Colum</p>
                  <p>Mă plictisea, sărmanul… Și-n urmă, nu știu cum,</p>
                  <p>Mi-am explicat deodată cine lipsea din casă</p>
                  <p>Și ce era simțirea aceea nențeleasă…</p>
                  <p>(Pauză.)</p>
                  <p>Și de-am ghicit că tu ești, eu n-am mai întrebat,</p>
                  <p>Dar din minutu-acela, vezi tu, te-am așteptat…</p>
                  <p>Roro! Ce farmec are orișice vorbă a ta!</p>
                  <p>Eu ceasul ăsta dulce n-o să-l mai pot uita!…</p>
                  <p>Ce viorie-i umbra Vezi colo un leandru…</p>
                  <p>Îl vezi cum strălucește?…</p>
                  <p>Ai spune-un policandru</p>
                  <p>Cu blînde flăcări roze, aprins pentru-o serbare…</p>
                  <p>Și-n scorbura de colo… vezi colo, supt umbrare,</p>
                  <p>Unde-un painjen meșter hamacul și-a țesut,</p>
                  <p>Cum arde-n strop de rouă ca un diamant pierdut…</p>
                  <p>N-o să găsim noi ceasul acesta niciodată!</p>
                  <p>Încrede-te în mine, Roro, și te îmbată,</p>
                  <p>Să ne prefacem una cu tot ce ne-nconjoară… (RORO se lasă cucerită, plecîndu-și capul pe umărul lui.)</p>
                  <p>Încrede-te în mine, Roro, c-a doua oară</p>
                  <p>N-o să găsim noi ceasul acesta… Simți acum</p>
                  <p>Subtil cum se strecoară supt ramuri un parfum</p>
                  <p>De parc-ar trece-n umbră procesii cu buchete?</p>
                  <p>Poți să ghicești, ca mine, ce floare ni-l trimete?</p>
                  <p>Închide ochii…</p>
                  <p>TITY</p>
                  <p>(RORO închide ochii și aspiră aerul.)</p>
                  <p>Spune!</p>
                  <p>RORO</p>
                  <p>Garoafa!</p>
                  <p>TITY</p>
                  <p>Nu.</p>
                  <p>RORO</p>
                  <p>Verbina?</p>
                  <p>TITY</p>
                  <p>Nici ea!</p>
                  <p>RORO</p>
                  <p>Nu-i măgheranul?</p>
                  <p>TITY</p>
                  <p>Nici el…</p>
                  <p>RORO</p>
                  <p>TITY</p>
                  <p>Nici…</p>
                  <p>Atunci sulfina?</p>
                  <p>RORO</p>
                  <p>Spune-atuncea care?</p>
                  <p>TITY</p>
                  <p>E crinul? Nu-l simțești?…</p>
                  <p>Închide ochii bine… Așa…</p>
                  <p>(RORO închide ochii, TITY se pleacă și o sărută repede.)</p>
                  <p>RORO (lăsîndu-se îmbrățișată)</p>
                  <p>Șiret ce ești! (Intră TANȚA.)</p>
               </div>
               <div type="div3">
                  <head>
                     <anchor xml:id="id_SCENA_V_3"/>SCENA V</head>
                  <p>ACEIAȘI, TANȚA</p>
                  <p>(TANȚA, intrînd, caută pe RORO; negăsindu-o pe terasă,</p>
                  <p>se apleacă peste balustradă și asistă la scena sărutării.</p>
                  <p>Rămîne uimită un moment, apoi pleacă repede în casă.</p>
                  <p>ca inspirată de-o idee subită, fără să spuie un cuvînt.)</p>
               </div>
               <div type="div3">
                  <head>
                     <anchor xml:id="id_SCENA_VI"/>SCENA VI</head>
                  <p>TITY, RORO, apoi TANȚA cu tot grupul.</p>
                  <p>TITY</p>
                  <p>Ce dulce!</p>
                  <p>TANȚA</p>
                  <p>(reintrind cu un aer misterios, urmată de tot grupul)</p>
                  <p>Sst!… Cometa!</p>
                  <p>(Toți se adună buluc și se uită spre cer, căutînd cometa.)</p>
                  <p>PRALEA</p>
                  <p>Aș… farsă!…</p>
                  <p>TANȚA</p>
                  <p>(întorcîndu-se din nou către grup)</p>
                  <p>Sst!… Încet!</p>
                  <p>(Conduși de TANȚA, toți se apropie de balustradă.)</p>
                  <p>LUCICA</p>
                  <p>(dînd din umeri)</p>
                  <p>Nu văd nimica…</p>
                  <p>TANȚA</p>
                  <p>(arătînd în grădină banca unde stau TITY și RORO</p>
                  <p>îmbrățișați)</p>
                  <p>Iat-o!… Și încă în duet!</p>
                  <p>(Către RORO și TITY, tare).</p>
                  <p>Nu vă jenați!</p>
                  <p>FETELE</p>
                  <p>(în cor)</p>
                  <p>Cometa!</p>
                  <p>RUDI</p>
                  <p>(sosind pe urmă)</p>
                  <p>În fine!</p>
                  <p>TITY</p>
                  <p>(ridicîndu-se, fără să lase pe RORO de mină)</p>
                  <p>Da!… sînt eu… RORO</p>
                  <p>Adică noi…</p>
                  <p>TANTA</p>
                  <p>Nici vorbă!</p>
                  <p>DOAMNA MIREA (către TITY, sever)</p>
                  <p>Dar bine, domnul meu,</p>
                  <p>Ce însemnează?…</p>
                  <p>TITY Doamnă… DOAMNA MIREA</p>
                  <p>Pardon! RORO</p>
                  <p>Te rog, mama?</p>
                  <p>DOAMNA MIREA</p>
                  <p>Tu taci!</p>
                  <p>TITY</p>
                  <p>Stimată doamnă…</p>
                  <p>DOAMNA MIREA</p>
                  <p>Eu cred că se cădea Ca să-ți anunți sosirea, cum face toată lumea…</p>
                  <p>RORO (rîzînd)</p>
                  <p>Cometa nu-și anunță sosirea niciodată!</p>
                  <p>Ș-apoi, la urma urmei, noi toți n-o așteptam?</p>
                  <p>În lipsa celeilalte,</p>
                  <p>(arătînd pe TITY)</p>
                  <p>eu vă servesc ce am!</p>
                  <p>DOAMNA MIREA</p>
                  <p>(mustrător)</p>
                  <p>Roro!</p>
                  <p>TITY</p>
                  <p>Iubită doamnă, văd bine că-s greșit…</p>
                  <p>Dar ce să fac?… E poate cam neobișnuit</p>
                  <p>Să vii la ceasul ăsta, și totuși prea firesc</p>
                  <p>Să se-ntîlnească astfel acei ce se iubesc…</p>
                  <p>Și eu sunt printre-aceia… la gînduri n-am mai stat,</p>
                  <p>Ci mi-am luat ghitara și manta, și-am plecat</p>
                  <p>Să-mi cuceresc mireasa…</p>
                  <p>(Arătînd pe RORO)</p>
                  <p>Mireasa e găsită!</p>
                  <p>Acuma ce-mi lipsește e mîna ei iubită…</p>
                  <p>Vă stă-n putere, doamnă, de vreți să nu-mi rămînă</p>
                  <p>Ca Venera de Milo, să-mi dați și-această mînă…</p>
                  <p>(Rîd cu toții. În timpul acesta cerul se luminează în fund, și cometa, neobservată de nimeni, apare deasupra</p>
                  <p>copacilor.)</p>
                  <p>DOAMNA MIREA</p>
                  <p>(răspunzînd lui TITY)</p>
                  <p>Încet… că despre asta… om descurca-o noi!</p>
                  <p>Acum, haidem în casă…</p>
                  <p>(Către TITY și RORO.)</p>
                  <p>Urcați, mă rog, și voi!</p>
                  <p>(Toți rîd.)</p>
                  <p>COLUM</p>
                  <p>(care vede cel dintîi cometa)</p>
                  <p>Stați, c-a ieșit cometa!</p>
                  <p>(Toți se uită într-acolo. Exclamații de uimire și admirație.</p>
                  <p>TITY se oprește din urcat, pe scară, și se razemă de rampă privind și ținînd cu un braț pe RORO.)</p>
                  <p>DOAMNA GUBIN (ducîndu-și lometa la ochi)</p>
                  <p>Ce splendidă-i, copii!</p>
                  <p>PRALEA</p>
                  <p>Zbîrlită-i!</p>
                  <p>RORO Ce mai trenă! TITY</p>
                  <p>(răzemat de balustradă, cu brațul întins către cometă)</p>
                  <p>Știam eu c-o să vii,</p>
                  <p>Colegă vagabondă!</p>
                  <p>Te presimțeam pe drum…</p>
                  <p>Atotstăpînitoare poți să rămîi de-acum:</p>
                  <p>Orice rivalitate de astăzi încetează…</p>
                  <p>Desfășură-ți beteala pe cer și luminează</p>
                  <p>Această clipă sfîntă, și-apoi reia-ți avîntul:</p>
                  <p>Al tău rămîie cerul, eu azi prefer Pămîntul!</p>
                  <p>Tu du-te și urmează-ți destinul mai departe,</p>
                  <p>Și de-ntîlnești în cale pe-amicul nostru Marte,</p>
                  <p>Pe Jupiter, Uranus sau alt distins bărbat</p>
                  <p>Al cerului, le spune că Tity s-a fixat,</p>
                  <p>Iar dacă vrei acuma să-ți dau și o povață:</p>
                  <p>Fixează-te ca mine și tu, că nu-i o viață</p>
                  <p>Vagabondajul ăsta prin fel de fel de sfere…</p>
                  <p>Ia-ți mantia de raze și fără-ntîrziere</p>
                  <p>Mergi la bătrînul soare și cere-i o planetă…</p>
                  <p>Și de acum, adio, iubita mea cometă!</p>
                  <p>Cortina cade</p>
               </div>
            </div>
            <div type="div2">
               <head>
                  <anchor xml:id="id_Note"/>Note</head>
               <list type="ordered">
                  <item>
                     <anchor xml:id="id_cite_note-1"/>
                     <ref target="https://ro.wikisource.org/wiki/Cometa#cite_ref-1">
                        <hi rend="color(#0b0080)">↑</hi>
                     </ref> Tertium non datur — a treia posibilitate nu e permisă.</item> 
                  <item>
                     <anchor xml:id="id_cite_note-2"/>
                     <ref target="https://ro.wikisource.org/wiki/Cometa#cite_ref-2">
                        <hi rend="color(#0b0080)">↑</hi>
                     </ref> Falenă — fluture păgubitor.</item> 
                  <item>
                     <anchor xml:id="id_cite_note-3"/>
                     <ref target="https://ro.wikisource.org/wiki/Cometa#cite_ref-3">
                        <hi rend="color(#0b0080)">↑</hi>
                     </ref> Peplum — manta scurtă, fără mîneci, purtată peste tunică, la romani și greci.</item> 
                  <item>
                     <anchor xml:id="id_cite_note-4"/>
                     <ref target="https://ro.wikisource.org/wiki/Cometa#cite_ref-4">
                        <hi rend="color(#0b0080)">↑</hi>
                     </ref> Wasserfall — cascadă.</item> 
                  <item>
                     <anchor xml:id="id_cite_note-5"/>
                     <ref target="https://ro.wikisource.org/wiki/Cometa#cite_ref-5">
                        <hi rend="color(#0b0080)">↑</hi>
                     </ref> Adio pe veci.</item> 
                  <item>
                     <anchor xml:id="id_cite_note-6"/>
                     <ref target="https://ro.wikisource.org/wiki/Cometa#cite_ref-6">
                        <hi rend="color(#0b0080)">↑</hi>
                     </ref> O nimfă atît de frumoasă.</item> 
                  <item>
                     <anchor xml:id="id_cite_note-7"/>
                     <ref target="https://ro.wikisource.org/wiki/Cometa#cite_ref-7">
                        <hi rend="color(#0b0080)">↑</hi>
                     </ref> Ex-voto — obiect, inscripție așezate într-o biserică, la catolici, drept mulțumire, de către cei care cred că le-a fost ascultată o rugăciune.</item>
               </list>
            </div>
         </div>
         <div type="div1">
            <head>Caleidoscopul lui A. Mirea</head>
            <subtitle>de Ștefan Octavian Iosif și Dimitrie Anghel</subtitle>
            <subtitle>(1908-1910)</subtitle>
            <div type="div2">
               <div type="div3">
                  <head>Hornarul</head>
                  <lg>
                     <l>Pe cerul alb se face-o pată,</l>
                     <l>Apare și dispare iar,</l>
                     <l>Și pata asta-ndoliată</l>
                     <l>E-o siluetă de hornar ...</l>
                  </lg>
                  <lg>
                     <l>Se pleacă omul de cărbune,</l>
                     <l>Ținând în mână un odgon,</l>
                     <l>Și-ntr-un ogeac nu știu ce spune</l>
                     <l>Ca printr-un negru telefon.</l>
                  </lg>
                  <lg>
                     <l>Din horn în horn își schimbă locul,</l>
                     <l>La orice pas primejduit,</l>
                     <l>Dar neschimbat îi e norocul ...</l>
                     <l>Și-atunci cu jale m-am gândit :</l>
                  </lg>
                  <lg>
                     <l>De ce atâtea suferințe</l>
                     <l>Să-ndure-naltul funcționar,</l>
                     <l>Când sunt atâtea conștiințe,</l>
                     <l>Ce au nevoie de-un hornar ?!</l>
                  </lg>
               </div>
               <div type="div3">
                  <head>Cișmigiul</head>
                  <epigraph>Lui M Sadoveanu</epigraph>
                  <lg>
                     <l>Penultimele frunze s-au strecurat pe-alee,</l>
                     <l>Și salcia cochetă cu plete elegiace,</l>
                     <l>Ce se privea în apă cu drag ca o femeie,</l>
                     <l>A pleșuvit cu totul ... Prind fulgi de-omăt să joace.</l>
                  </lg>
                  <lg>
                     <l>Platanii, uriașii grădinii, se despoaie</l>
                     <l>De coaja lor frumoasă, ca după scarlatină ...</l>
                     <l>S-a ramolit acuma și falnica gherghină</l>
                     <l>Zvârlindu-și, ca în Lenau, pe vânt pălita foaie.</l>
                  </lg>
                  <lg>
                     <l>Ca un calic ce-ar cere la trecători pomană</l>
                     <l>Un tei la o răscruce întinde-un ram schilod</l>
                     <l>Și vântul milogește o tânguire vană,</l>
                     <l>Dosind, ca bani de aur, al frunzelor norod.</l>
                  </lg>
                  <lg>
                     <l>O foaie de catalpă pe-o bancă solitară</l>
                     <l>Cum sta uitată-ți pare un pergament pierdut</l>
                     <l>Al cine știe cărui poet necunoscut,</l>
                     <l>Ce a dormit pe-acolo în nopțile de vară ...</l>
                  </lg>
                  <lg>
                     <l>Un carpen își așteaptă să-i vie spânzuratul,</l>
                     <l>Cu legănări de pendul să-și miște umbra-n lună ...</l>
                     <l>Acuaticele lebezi au îndrăgit uscatul</l>
                     <l>Ca niște simple gâște ... Fanfare nu mai sună ;</l>
                  </lg>
                  <lg>
                     <l>S-au dus și doici, și bone și mândri vistavoi ...</l>
                     <l>Cu florile în seră închis stă grădinarul ...</l>
                     <l>Și trist e Cișmigiul precum e calendarul,</l>
                     <l>Din care-o mâna rupe cele din urmă foi ...</l>
                  </lg>
               </div>
               <div type="div3">
                  <head>Asfințit de lună</head>
                  <epigraph>Lui Leonte Moldovan</epigraph>
                  <lg>
                     <l>Coboară peste ape luna</l>
                     <l>Și cum și-apropie figura,</l>
                     <l>Ai spune-un cap ce se prăvale</l>
                     <l>În fundul lacului de-a dura.</l>
                  </lg>
                  <lg>
                     <l>Însângerată joacă apa</l>
                     <l>Și e-o tăcere sepulcrală :</l>
                     <l>A fost pe undeva, se vede,</l>
                     <l>O execuție capitală ...</l>
                  </lg>
               </div>
               <div type="div3">
                  <head>Nocturnă</head>
                  <epigraph>Lui G. Arghirescu</epigraph>
                  <lg>
                     <l>Cu șvarțul meu stau singur și e pustiu localul.</l>
                     <l>Pe-un scaun lăturalnic stă dus pe gânduri țalul.</l>
                     <l>Un chelnăr dormitează cu coatele pe masă.</l>
                     <l>Patroana, ca un Buddha, troneaza sus, la casă,</l>
                     <l>Umplând cu cifre golul fatalului registru ...</l>
                     <l>Prin ochiul lui de sticlă, ca un ciclop sinistru,</l>
                     <l>Ceasornicul deasupra îi cată peste umăr ...</l>
                     <l>Bănuitor scrutează al șirurilor număr</l>
                     <l>Și vede că în vreme ce-și mișcă-a lui pendulă,</l>
                     <l>Treptat și capitalul sporește cu o nulă ...</l>
                     <l>Surâde sus, pe rafturi, o gamă colorată</l>
                     <l>De sticle-n care doarme, hermetic astupată,</l>
                     <l>Facticea veselie așa de scump plătită ...</l>
                     <l>Supt orice etichetă pândește o ispită ...</l>
                     <l>De fum pălite-atârnă afișele din cuie,</l>
                     <l>De sus, lămpile-aruncă lumina lor verzuie,</l>
                     <l>Pe-oglinzile murdare, făcând să repercute</l>
                     <l>La infinit macabrul acestei scene mute ...</l>
                  </lg>
               </div>
               <div type="div3">
                  <head>Oglinda</head>
                  <lg>
                     <l>Am o oglindă și mă joc</l>
                     <l>Cu razele ce le răsfrîng,</l>
                     <l>Mutîndu-le din loc în loc,</l>
                     <l>Le risipesc și iar le strîng.</l>
                  </lg>
                  <lg>
                     <l>Le-adun cu drag ca un avar,</l>
                     <l>Și-ades în sufletele voastre</l>
                     <l>Cînd e mai noapte, ca un far</l>
                     <l>Mi-arunc luminile albastre.</l>
                  </lg>
                  <lg>
                     <l>Vă-ntind o punte de scăpare</l>
                     <l>Deasupra negrelor genuni,</l>
                     <l>Și raza mea strălucitoare</l>
                     <l>E făcătoare de minuni.</l>
                  </lg>
                  <lg>
                     <l>Mi-o plimb pe-atîtea fețe pale,</l>
                     <l>Cînd cu oglinda mea mă joc —</l>
                     <l>Dar cînd îmi stă ceva în cale,</l>
                     <l>Oglinda mea e-un ochi de foc.</l>
                  </lg>
                  <lg>
                     <l>Mi-adun puterile solare</l>
                     <l>Și fulgerînd, după un semn,</l>
                     <l>Ca Arhimed, în depărtare,</l>
                     <l>Aprind escadrele de lemn !...</l>
                  </lg>
               </div>
               <div type="div3">
                  <head>Sonete antimusicale </head>
                  <div type="div4">
                     <head>
                        <anchor xml:id="id_I1"/>I</head>
                     <lg>
                        <l>Ah, pentru-a suta oară iar „Traviata”!</l>
                        <l>În dreapta iarăși Marșul din „Profetul”!</l>
                        <l>În stânga, „Walzertraum”! Iar, sus, poetul</l>
                        <l>Cum vreți să dee manuscrisul gata?!</l>
                     </lg>
                     <lg>
                        <l>Dar dac-ar fi să scriu „Mahabarata”?</l>
                        <l>Eu care nu-mi pot scri măcar sonetul?</l>
                        <l>Nu mi-ar ajunge nici cât trăi bietul</l>
                        <l>Bunicu-meu, bunica și cu tata!</l>
                     </lg>
                     <lg>
                        <l>Nu pot să scriu, să dorm, nu-mi aflu loc..,</l>
                        <l>Ah, pentru ce nu sunt un diplodoc:</l>
                        <l>Ce proașc-aș da cu coada prin orhestre...</l>
                     </lg>
                     <lg>
                        <l>De nu vrei să m-asvârlu pe ferestre,</l>
                        <l>Fă, Dumnezeul meu, un hocus-pocus</l>
                        <l>Și schimbă-mă pe-un ceas în diplodocus!</l>
                     </lg>
                  </div>
                  <div type="div4">
                     <head>
                        <anchor xml:id="id_II1"/>II</head>
                     <lg>
                        <l>Pe-un afluent al râului Iordan</l>
                        <l>Stetea a Ierichonului cetate</l>
                        <l>Cu ziduri tari și turnuri crenelate</l>
                        <l>Ce-a fost de mulți asediată-n van.</l>
                     </lg>
                     <lg>
                        <l>Dar nu mi-aduc aminte în ce an</l>
                        <l>Veni în fruntea unei mari armate</l>
                        <l>Un șef de orchestră Josua, sau poate</l>
                        <l>Un alt ales al neamului jidan</l>
                     </lg>
                     <lg>
                        <l>Și când văzu că nu-și ajunge scopul</l>
                        <l>Nici cu berbecii, nici cu târnăcopul,</l>
                        <l>A poruncit la toți: „Strigați, măi, ho!</l>
                     </lg>
                     <lg>
                        <l>Suflați în surle tare, cu avânt!” —</l>
                        <l>Și — bâlbâdâc! — cetatea-i la pămînt... </l>
                        <l>...De n-aș păți ca tine, Iericho!</l>
                     </lg>
                  </div>
               </div>
               <div type="div3">
                  <head>Elegie</head>
                  <lg>
                     <l>În cursul vieții mele-atât de triste</l>
                     <l>Am scris atâtea cronice rimate,</l>
                     <l>Ce dorm acum pierdute prin reviste —</l>
                     <l>Și tot nu-s încă o celebritate.</l>
                  </lg>
                  <lg>
                     <l>Am scris la „Convorbirile” Junimii</l>
                     <l>Cu Petre Carp și Maiorescu Tit—</l>
                     <l>Dar m-au uitat așa curând sublimii</l>
                     <l>Și nici la jubileu nu m-au poftit.</l>
                  </lg>
                  <lg>
                     <l>Contemporan mi-era-n „Contemporanul”</l>
                     <l>V. Gh. Mortzun cu-a lui poeme-n proză,-</l>
                     <l>El e ministru azi, iar eu, sărmanul,</l>
                     <l>Aștept zădarnic o metamorfoză.</l>
                  </lg>
                  <lg>
                     <l>Am scris apoi la „Viața” lui Vlăhuță...</l>
                     <l>Dar „Viața” a murit, că n-avea zile</l>
                     <l>Și am rămas și-acolo de căruță —</l>
                     <l>Nu-nvie „Viața”, e-n zadar, copile!</l>
                  </lg>
                  <lg>
                     <l>Am publicat în „Pagini literare”</l>
                     <l>Cu-Artur Stavri, Gorun și alți eroi —</l>
                     <l>Dar unde-s azi?... O vremuri funerare!</l>
                     <l>Stavri e deputat de Dorohoi!</l>
                  </lg>
                  <lg>
                     <l>Azi scriu c-o mână la „Sămănătorul",</l>
                     <l>Cu alta la „Viața Românească” —</l>
                     <l>Dar orișice-mi rezervă viitorul,</l>
                     <l>Oricum aceste două să trăiască!</l>
                  </lg>
                  <lg>
                     <l>La „Convorbirile” lui Mișu însă</l>
                     <l>De-ar fi s-ajung cândva, ori la „Arhiva”,</l>
                     <l>Să știți atunci că steaua mea e stinsă:</l>
                     <l>Puteți, o critici, să-mi mâncați coliva!</l>
                  </lg>
               </div>
               <div type="div3" rend="P113">
                  <head>Viziune telegrafică </head>
                  <subtitle>(Reminiscență) </subtitle>
                  <lg>
                     <l>Un turn din zile vechi rămas.</l>
                     <l>Doi spadasini. Schimb de cuvinte.</l>
                     <l>Pas înapoi, pas înainte.</l>
                     <l>Un zângănit, un jalnic glas.</l>
                  </lg>
                  <lg>
                     <l>Tumult. O ceată de arcași.</l>
                     <l>Un felinar pe-obrazul pal...</l>
                     <l>Târziu !... Infamul ucigaș?</l>
                     <l>Departe un galop de cal....</l>
                  </lg>
               </div>
               <div type="div3">
                  <head>Wagnerism</head>
                  <lg>
                     <l>Azi dimineață Cișmigiul părea un parc de vechiu castel</l>
                     <l>Și, ca un rege singuratec, eu singur mă plimbam prin el.</l>
                  </lg>
                  <lg>
                     <l>Treceam cu mânile la spate tăcut, pe-aleele pustii,</l>
                     <l>Copacii moțăiau din creștet ca niște uriași cheflii.</l>
                  </lg>
                  <lg>
                     <l>Dar iat-un brad că se deșteaptă și cu un ram bătând ușor.</l>
                     <l>Asemeni unui capelmaistru le dă semnal în do minor.</l>
                  </lg>
                  <lg>
                     <l>Buimaci de somn se-ntind giganții trosnind a lor încheieturi</l>
                     <l>Și tumultuoși pornesc să cânte preludiul unei uverturi.</l>
                  </lg>
                  <lg>
                     <l>Ca un catarg interminabil d-asupra negrelor boschete,</l>
                     <l>Un plop s-alintă-n neastâmpăr, bătând din mii de castagnete.</l>
                  </lg>
                  <lg>
                     <l>Un teiu stufos ca un Dinicu, s-a deșteptat acum și el .</l>
                     <l>Și amoroso plânge-n umbră cu nota lui de violoncel.</l>
                  </lg>
                  <lg>
                     <l>Privindu-se ca-ntr-o oglindă în luciul apei liniștite,</l>
                     <l>Din harfe sălciile cântă ca niște fete despletite.</l>
                  </lg>
                  <lg>
                     <l>Alăturea, ursuz, platanul, mâncat și găurit de ploi,</l>
                     <l>Prin scorburile lui respiră cu note grave de oboi.</l>
                  </lg>
                  <lg>
                     <l>Tresare ca din altă lume, mișcându-și foile ei late,</l>
                     <l>Și, la răstimpuri, sgomotoasă din talgere catalpa bate.</l>
                  </lg>
                  <lg>
                     <l>Se întregește simfonia și tot mai veselă devine,</l>
                     <l>Staccato păsările cântă din fluere și piculine....</l>
                  </lg>
                  <lg>
                     <l>Divin era concertul, gratis și fără de compozitor!</l>
                     <l>Iar eu, ca Ludwig, melomanul, în sală singur spectator,</l>
                  </lg>
                  <lg>
                     <l>Și-o lebădă misterioasă vâslea pe ape-așa de lin....</l>
                     <l>De ce n-am dispărut ca tine, fantasticule Lohengrin!</l>
                  </lg>
               </div>
               <div type="div3">
                  <head>Vis Biblic</head>
                  <lg>
                     <l>Am fost să-mi văd ocolul meu de vite.</l>
                     <l>Sărmanele duc lipsă de nutreț...</l>
                     <l>Am dejunat apoi, și într-un jeț </l>
                     <l>Am ațipit vre-o câteva clipite.</l>
                  </lg>
                  <lg>
                     <l>Și iată-n vis mi-apar șapte poeți</l>
                     <l>Slabi, jigăriți, cu fețe scofâlcite</l>
                     <l>Și-alți șapte grași, cu burțile boltite,</l>
                     <l>Păscând în mijlocul unei fâneți.</l>
                  </lg>
                  <lg>
                     <l>Ca faraon am tresărit cu frică</l>
                     <l>Și am strigat: „Iosife, tu explică</l>
                     <l>Ce-o fi-nsemnând aceste lighioane?”</l>
                  </lg>
                  <lg>
                     <l>Și a zis Iosif atuncea: „Faraoane!</l>
                     <l>Fă material pe șapte ani, că-n țară</l>
                     <l>Va bântui o criză literară!”</l>
                  </lg>
               </div>
               <div type="div3">
                  <head>Lui Eminescu </head>
                  <lg>
                     <l>O, Doamne, câtă vreme rămasă înapoi! </l>
                     <l>Unde ești tu acuma și unde suntem noi,</l>
                     <l>Nevârstnicii romantici, sentimentali de-ieri,</l>
                     <l>Care plângeam cu tine și-a tale mari dureri</l>
                     <l>Ni le-nsușeam, asemeni acelor neofiți,</l>
                     <l>Ce se visau aieve pe cruce răstigniți</l>
                     <l>Și resimțeau tot chinul, batjocora și-amarul,</l>
                     <l>Ce le-ndurase-odată și Christ urcând Calvarul? ...</l>
                  </lg>
                  <lg>
                     <l>Sunt ani de-atunci… și astăzi nevârstnicii de ieri</l>
                     <l>Au încercat ei înșiși cumplitele dureri,</l>
                     <l>Au suferit și dânșii și-au plâns cu-adevărat,</l>
                     <l>Ca tine, nopți de trudă adesea au vegheat,</l>
                     <l>Slujind plini de credință divinului tău cult,</l>
                     <l>Și cine știe dacă n-au suferit mai mult,</l>
                     <l>Lipsiți de-aripa largă a geniului tău…</l>
                  </lg>
                  <lg>
                     <l>Azi când plutești dincolo de bine și de rău,</l>
                     <l>Când nu mai simți pe frunte cununa grea de spini,</l>
                     <l>Pătrunși de pietate, ca niște pelerini,</l>
                     <l>Ți-aducem ție altă cunună mai bogată – </l>
                     <l>Căci sunt și flori pe lume ce nu mor niciodată!...</l>
                  </lg>
                  <lg>
                     <l>Ce pelerini cucernici, trudiți de lungul drum,</l>
                     <l>Ne ridicăm privirea spre tine și acum</l>
                     <l>Abia ne dăm noi seamă ce sfânt și mare ești:</l>
                     <l>Ce sus, tot mai puternic, mai mândru străjuiești</l>
                     <l>Umplând tot orizontul cu raza ta cea clară,</l>
                     <l>Întocmai cum în zare luceafărul de sară</l>
                     <l>Pe cerul gol de stele răsare timpuriu…</l>
                     <l>Ca-n zori tot el să steie aprins cel mai târziu…</l>
                  </lg>
               </div>
               <div type="div3">
                  <head>Crai nou </head>
                  <lg>
                     <l>Crai nou pe cer senin s-arată,</l>
                     <l>Și cum străluce-n geamul meu,</l>
                     <l>Îmi pare o unghie tăiată</l>
                     <l>Din degetul lui Dumnezeu...</l>
                  </lg>
               </div>
               <div type="div3">
                  <head>Cucoșul</head>
                  <lg>
                     <l>Mereu aud prin somn prelungi somații</l>
                     <l>Și cresc biruitoare cucuriguri...</l>
                     <l>Ai spune un norod cuprins de friguri: </l>
                     <l>Trezit în zorii unei proclamații... </l>
                  </lg>
                  <lg>
                     <l>Cu somnul luptă ochii mei nesiguri:</l>
                     <l>Sunt în Stambul ori am halucinații?...</l>
                     <l>Văd valurile unei brave nații</l>
                     <l>Escaladând ale robiei diguri...</l>
                  </lg>
                  <lg>
                     <l>Tot mai strident s-aud cântând cocoșii...</l>
                     <l>Mă scol…Pe cer o semilună pală</l>
                     <l>Și în ogradă numai fesuri roșii...</l>
                  </lg>
                  <lg>
                     <l>S-au ridicat găinile rebele:</l>
                     <l>Hai dă-le-o constituție liberală</l>
                     <l>Și tu, Abdul Hamid al curții mele!</l>
                  </lg>
               </div>
               <div type="div3">
                  <head>Indignare reciprocă</head>
                  <lg>
                     <l>Cu pana ta măiastră cinci sonete</l>
                     <l>Am scris, cum vezi, până acum, gânsace</l>
                     <l>Dar pana s-a uzat și nu mai face –</l>
                     <l>Dă-mi altă pană...” – „Nu, destul poete!</l>
                  </lg>
                  <lg>
                     <l>Vrei să mă jumulești de viu !? Dă-mi pace!</l>
                     <l>Plătesc cam scump promisele cuplete.</l>
                     <l>Eu nu-ți mai dau nimic... Mii de regrete!</l>
                     <l>De-aci încolo scrie cum îți place!...”</l>
                  </lg>
                  <lg>
                     <l>„Măcar o pană dă-mi confrate!</l>
                     <l>Salvează-mă! Acesta-ți este rolul!” </l>
                     <l>- „Las c-am salvat o dată Capitoliul</l>
                  </lg>
                  <lg>
                     <l>Noi gâștele, - și tot am fost mâncate…</l>
                     <l>Purtarea voastră nu-i de loc galantă...”</l>
                     <l>- „Hai, marș de-aici friptură ambulantă!”</l>
                  </lg>
               </div>
               <div type="div3">
                  <head>Scrisoare</head>
                  <lg>
                     <l>De când trăiesc la țară, Sacerdote,</l>
                     <l>M-a convertit, ca pe Rousseau, natura.</l>
                     <l>De-aceea de astăzi las literatura</l>
                     <l>Și-azvârl în foc carnetul meu de note.</l>
                  </lg>
                  <lg>
                     <l>De-acum mă pun serios să adun bancnote,</l>
                     <l>În pod îmi spânzur lancea și armura,</l>
                     <l>Și, cum vă spun, am să vă fac figura,</l>
                     <l>Chiar dac-aș ști că-s Anghel Bounarotte!</l>
                  </lg>
                  <lg>
                     <l>Ce-atâta artă când în pruni rodește</l>
                     <l>Aperitivul zilelor de mâne,</l>
                     <l>Când am hameiul dospitor de pâne,</l>
                  </lg>
                  <lg>
                     <l>Și mă-nveșmântă cânepa și inul?!</l>
                     <l>Vezi Sacerdote, astfel se sfârșește </l>
                     <l>Cariera mea…Așa mi-a fost destinul.</l>
                  </lg>
               </div>
               <div type="div3">
                  <head>Răsăritul soarelui </head>
                  <lg>
                     <l>Îmi sorb acum cafeaua în balcon </l>
                     <l>Cresc nori ca aburi grei dintr-o căldare</l>
                     <l>Un tunet, când și când, în depărtare</l>
                     <l>Îcearc-o gamă, ca un bariton.</l>
                  </lg>
                  <lg>
                     <l>Ce-o fi fierbând la răsărit, în zare,</l>
                     <l>Divinul nostru nevăzut patron?</l>
                     <l>Își potcovește caii Apollon,</l>
                     <l>Ori ce să fie-acest incendiu mare?...</l>
                  </lg>
                  <lg>
                     <l>Tot mai compacți ies aburii acum,</l>
                     <l>Dar flăcările cresc acum mai vii și ele,</l>
                     <l>Din ce în ce tot cerul îl câștigă</l>
                  </lg>
                  <lg>
                     <l>Și iată, că prin nourii de fum,</l>
                     <l>Ca un simbol al României mele,</l>
                     <l>Răsare-o uriașă mămăligă!</l>
                  </lg>
               </div>
               <div type="div3">
                  <head>Paiangul</head>
                  <lg>
                     <l>Cercam tihnit o nouă poezie,</l>
                     <l>Ca să-mi continuu ciclul de la țară,</l>
                     <l>Când fantomatic prinde să transpară </l>
                     <l>Pe manuscris o umbră viorie. </l>
                  </lg>
                  <lg>
                     <l>Privesc mirat și văd din bagdadie</l>
                     <l>Cum un paiang, torcând un fir, coboară</l>
                     <l>Asemenea unui saltimbanc pe sfoară,</l>
                     <l>Treptat mărindu-și pata pe hârtie.</l>
                  </lg>
                  <lg>
                     <l>Ce cauți tu, o, negru musafir,</l>
                     <l>Ori te-a atras al lirei mele cântec? –</l>
                     <l>Dar el se leagănă pe albul fir:</l>
                  </lg>
                  <lg>
                     <l>„M-am coborât să-mi văd și eu de pântec,</l>
                     <l>Căci eu, la masă, nu consum idei –</l>
                     <l>Eu fac, nu scriu ca tine, funigei”</l>
                  </lg>
               </div>
               <div type="div3">
                  <head>Lui Grigorescu </head>
                  <lg>
                     <l>Se leagănă în pas agale</l>
                     <l>Un mândru car purtat de boi:</l>
                     <l>Te duc pe ne-nturnata cale</l>
                     <l>Și-s albi ca neaua amândoi. </l>
                  </lg>
                  <lg>
                     <l>Iar carul tău, cât e de mare,</l>
                     <l>E-acoperit de-un lăvicer</l>
                     <l>Și munții-nalți privesc din zare</l>
                     <l>Și drumul parcă urcă-n cer </l>
                  </lg>
                  <lg>
                     <l>Pe unde treci un vânt dă viață</l>
                     <l>Și-mbină felurimi de flori,</l>
                     <l>Precum ți se schimba la față</l>
                     <l>Paleta-n sute de culori.</l>
                  </lg>
                  <lg>
                     <l>Uimit de farmec o clipită </l>
                     <l>De sus, păstorul legendar</l>
                     <l>Își lasă turma risipită</l>
                     <l>Privind cum trece mândrul car</l>
                  </lg>
                  <lg>
                     <l>Și-acum, când carul se oprește</l>
                     <l>Și plâng talăngile-n ecou,</l>
                     <l>Natura parcă retrăiește</l>
                     <l>Cel de pe urmă-al tău tablou</l>
                  </lg>
               </div>
               <div type="div3">
                  <head>Nuntă la țară </head>
                  <lg>
                     <l>În vreji de iederă nemuritoare</l>
                     <l>Cuprins e tot pridvorul ca-ntro-o plasă.</l>
                     <l>Și ici un strugur, dincolo o floare </l>
                     <l>Atârnă așezate de mireasă...</l>
                  </lg>
                  <lg>
                     <l>E-un tărăboi amețitor de glasuri</l>
                     <l>Și vinul vechi dă vervă tuturora</l>
                     <l>Zvârlind pe grave și-ancestrale nasuri</l>
                     <l>Reflexe purpure ca aurora.</l>
                  </lg>
                  <lg>
                     <l>În fața casei cântă barosanii </l>
                     <l>Încredințați de-nalta lor chemare;</l>
                     <l>Își uită reumatismul veteranii</l>
                     <l>Și cercul horei crește tot mai mare…</l>
                  </lg>
                  <lg>
                     <l>Dar iată că mireasa-n prag s-arată</l>
                     <l>Și, după vechea datină păgână,</l>
                     <l>Ea își desprinde vălul ei de fată </l>
                     <l>Și-l ține-o clipă fluturând în mână. </l>
                  </lg>
                  <lg>
                     <l>Asemenea unui stol de rândunele</l>
                     <l>Vin fetele în ceată zgomotoasă</l>
                     <l>Și mâinile se luptă între ele</l>
                     <l>Cercând s-apuce vălul de mireasă...</l>
                  </lg>
                  <lg>
                     <l>Bucăți e-acum vălul de zăpadă</l>
                     <l>Și ea, zâmbind, duioasă, îl împarte</l>
                     <l>Și fost-a scris ca un crâmpei să cadă</l>
                     <l>Și-asupra mea, cum stam privind deoparte</l>
                  </lg>
                  <lg>
                     <l>Și m-am gândit la anii mei pustii</l>
                     <l>Și la a mele-mprăștiate cânturi-</l>
                     <l>Așa mi-m rupt eu sufletu-n fășii</l>
                     <l>Și l-am zvârlit la cele patru vânturi...</l>
                  </lg>
               </div>
               <div type="div3">
                  <head>Prolog</head>
                  <subtitle>la „Sonete rusticane”</subtitle>
                  <lg>
                     <l>Mi-a dat gânsacul cea mai fină pană</l>
                     <l>Și-un strugure de boz mi-a dat cerneală</l>
                     <l>Zicându-mi: „Scrie cea mai colosală</l>
                     <l>Poemă scrisă-n Dacia Traiană.</l>
                  </lg>
                  <lg>
                     <l>Să pui într-însa viața rusticană</l>
                     <l>Cu disciplina ei patriarhală:</l>
                     <l>La opt te culcă și la trei te scoală,</l>
                     <l>De vrei să cânți natura suverană!”</l>
                  </lg>
                  <lg>
                     <l>Gânsac iubit, poți să te umflii-n pene!</l>
                     <l>Am să te-ascult, cu toate că mi-e lene,</l>
                     <l>Și-oi căuta să fiu la înălțime</l>
                  </lg>
                  <lg>
                     <l>Spre-a dovedi, când vreau, ce pot să fac</l>
                     <l>Cu patru strofe, cinci perechi de rime,</l>
                     <l>C-un boz și cu o pană de gânsac!</l>
                  </lg>
               </div>
               <div type="div3">
                  <head>Pastel în metru antic </head>
                  <subtitle>Lui Artur Stavri</subtitle>
                  <lg>
                     <l>Trist îmi apare din neguri enormul oraș după ploaie,</l>
                     <l>Soarele-i bate-n ferești umede încă de plâns.</l>
                  </lg>
                  <lg>
                     <l>Negrii castani își întind adormiți candelabrul de ramuri…</l>
                     <l>Cine-a suflat și le-a stins albele flăcări de flori?</l>
                  </lg>
                  <lg>
                     <l>Trece amurgul acum pe ceruri cu dulcea-i estompă –</l>
                     <l>Vesele farduri punând pe o mască de mort.</l>
                  </lg>
                  <lg>
                     <l>Cum înserează acuma clamoarea stridentă-n uzinii</l>
                     <l>Umple de vaier prelung posomorâtul amurg.</l>
                  </lg>
                  <lg>
                     <l>Dreaptă-o coloană de fum se înalță din horn către ceruri,</l>
                     <l>Stăruie-o clipă sporind, se risipește apoi,</l>
                  </lg>
                  <lg>
                     <l>Se despletește-n șuvițe și cade respinsă din slavă,</l>
                     <l>Ca pe rugul funest fumul fugar a lui Cain</l>
                  </lg>
               </div>
               <div type="div3">
                  <head>Nu știu, n-am văzut </head>
                  <lg>
                     <l>Spun unii și se poate să fie adevărat</l>
                     <l>Că și în anul acesta s-a desprimăvărat,</l>
                     <l>C-au lineat plugarii în țarini negre brazde,</l>
                     <l>Și-au tras aceleași berze la vechile lor gazde.</l>
                     <l>Că holdele pe urmă bogate au crescut...</l>
                     <l>Se poate... Cine știe! Eu nu știu, n-am văzut...</l>
                  </lg>
                  <lg>
                     <l>Spun alții că cireșii, salcâmii și castanii</l>
                     <l>Au înflorit și anul acesta ca-n toți ani,</l>
                     <l>Că sub albastra boltă pictată de ozonă</l>
                     <l>A dat concerte iarăși eterna primadonă</l>
                     <l>Și că natura toată un rai s-a prefăcut…</l>
                     <l>Se poate…Cine știe! Eu nu știu, n-am văzut...</l>
                  </lg>
                  <lg>
                     <l>Afirmă alții iarăși că holdele bogate</l>
                     <l>S-au copt și-au fost pe urmă cu grabă secerate,</l>
                     <l>C-au fluierat mașine și-au clănțănit batoze,</l>
                     <l>C-au fost seri violete și răsărituri roze,</l>
                     <l>C-a fiert prin crame mustul, voios ca și-n trecut…</l>
                     <l>Se poate... Cine știe! Eu nu știu, n-am văzut!... </l>
                  </lg>
                  <lg>
                     <l>Spun în sfârșit cu toții c-au vilegiaturat,</l>
                     <l>Că aerul pe-aiurea nu s de comparat </l>
                     <l>Cu cel din Capitală, că-n timp de două luni,</l>
                     <l>Au auzit cu toții și au văzut minuni…</l>
                     <l>Me-ți întreba acuma : „Dar tu ce ai făcut?”</l>
                     <l>Am scris cinci mii de versuri… Eu nu știu, n-am văzut!</l>
                  </lg>
               </div>
            </div>
         </div>
         <div type="div1">
            <head>Sonete indignate</head>
            <subtitle>de Ștefan Octavian Iosif și Dimitrie Anghel</subtitle>
            <lg>
               <l>Cunosc atâți netrebnici care zic:</l>
               <l>„Să nu pui preț pe anii care zboară!”</l>
               <l>Ei nu pricep că viața-i o comoară</l>
               <l>Și nu prevăd în moarte-un inamic.</l>
            </lg>
            <lg>
               <l>Lor li se pare natural să moară,</l>
               <l>Că după moarte nu mai e nimic:</l>
               <l>Nu știu că firea e un alambic,</l>
               <l>În care tot renaște-a doua oară.</l>
            </lg>
            <lg>
               <l>Sub care formă viața-o să te cheme</l>
               <l>Ca s-o trăiești din nou în altă vreme,</l>
               <l>Tu nici nu poți măcar să bănuiești...</l>
            </lg>
            <lg>
               <l>De-aceea mergi și luptă înainte,</l>
               <l>Ca dincolo, de-ți vei aduce-aminte</l>
               <l>De viața ta de-acum, să nu roșești.</l>
            </lg>
            <div type="div2">
               <div type="div3">
                  <head>Bețivul solitar </head>
                  <subtitle>1 mai</subtitle>
                  <lg>
                     <l>Lipsit de viața binefăcătoare</l>
                     <l>A aerului sănătos de țară,</l>
                     <l>Visând într-o tavernă solitară</l>
                     <l>Eu stau cu lăutarul și beau soare!</l>
                  </lg>
                  <lg>
                     <l>Căci orice bob de strugur e-o-nchisoare,</l>
                     <l>În care fierbe chestia agrară,</l>
                     <l>Și-n orice sticlă arșița solară</l>
                     <l>A-nchis puteri în veci renăscătoare.</l>
                  </lg>
                  <lg>
                     <l>Eu dezrobesc un șir de raze moarte...</l>
                     <l>Așa sunt eu ! Sus ridicați dar teascul!</l>
                     <l>Lăsați-mă stăpân pe tot fantascul ...</l>
                  </lg>
                  <lg>
                     <l>Stimez capacitățile deșarte...</l>
                     <l>Cioroiule, mai cântă-mi un adagiu!</l>
                     <l>Așa ... și dupa mine – naufragiu!</l>
                  </lg>
               </div>
               <div type="div3">
                  <head>În zori </head>
                  <lg>
                     <l>Întârziat-ați voi vreodată-n Capitală</l>
                     <l>În zori de zi, când vin măturătorii?</l>
                     <l>Ei nu-s poeți – și, pentru dânșii, zorii</l>
                     <l>Nu prevestesc lumina triumfală.</l>
                  </lg>
                  <lg>
                     <l>Ca niște critici îngâmfați, pe uliți</l>
                     <l>Cu gesturi largi aruncă nori de praf în soare...</l>
                     <l>Dar el, senin sporește în splendoare</l>
                     <l>Țintind în ei cu aurite suliți !</l>
                  </lg>
                  <lg>
                     <l>În fața lui, orbiți, se dau în lături</l>
                     <l>Și-apoi, gonind, ca-ntr-un sabat murdar</l>
                     <l>În norii ridicați de ei dispar</l>
                     <l>Ca-ntr-un Walpurgisnacht, călări pe mături...</l>
                  </lg>
               </div>
               <div type="div3">
                  <head>Amorul orb</head>
                  <lg>
                     <l>Nu se cunosc, nici s-au văzut vreodată!...</l>
                     <l>Dar ambii sapă sumbre galerii,</l>
                     <l>Ca doi mineri înmormântați de vii</l>
                     <l>Ce-n întuneric, făr’ de lămpi, se cată.–</l>
                  </lg>
                  <lg>
                     <l>Atrași de-aceleași tainici simpatii,</l>
                     <l>Boltesc tuneluri lungi ca să răzbată,</l>
                     <l>Și solul sună, unde prind să bată,</l>
                     <l>De zvonul surdei lor telegrafii.–</l>
                  </lg>
                  <lg>
                     <l>Tot mai aproape se aud, și tot</l>
                     <l>Mai harnici sapă vesel să s-ajungă,</l>
                     <l>Și dup-atât ocol și cale lungă</l>
                  </lg>
                  <lg>
                     <l>Se întâlnesc deodată bot în bot</l>
                     <l>Sub bolta nupțială a cupolei...</l>
                     <l>Și iată, astfel se iubesc – sobolii! –</l>
                  </lg>
               </div>
               <div type="div3">
                  <head>Înainte! </head>
                  <lg>
                     <l>Un paradis pierdut e orice oră,</l>
                     <l>Dar nu te mai întoarce spre trecut:</l>
                     <l>Trecutul nu cunoaște auroră –</l>
                     <l>Ci-ndreaptă-ți carma spre necunoscut,</l>
                     <l>Căci un pilot stă pururea la proră.</l>
                  </lg>
                  <lg>
                     <l>Pe marea asta-a vieții zbuciumată,</l>
                     <l>Ce peste tot o-nvăluie misterul,</l>
                     <l>De vrei să afli cale-adevarată,</l>
                     <l>Ca-n roza vânturilor corăbierul,</l>
                     <l>În inima ta proprie o cată.</l>
                  </lg>
                  <lg>
                     <l>Sirene-or încerca să te înșele,</l>
                     <l>Dar tu urmează-ți drumul tău spre larg.</l>
                     <l>Nu te lăsa ademenit de ele :</l>
                     <l>Ca Odiseu legat strâns de catarg,</l>
                     <l>Nu căuta-n adâncuri, ci spre stele!</l>
                  </lg>
                  <lg>
                     <l>Din calea ta o clipă nu te-abate,</l>
                     <l>Nu mai căta pe unde ai trecut –</l>
                     <l>Nu plânge-a tale pânze sfâșiate,</l>
                     <l>Ci stăruiește spre necunsocut,</l>
                     <l>Oricâte uragane te vor bate.</l>
                  </lg>
                  <lg>
                     <l>Iar dac-o fi ca totuși să te-ngroape</l>
                     <l>A valurilor răzvrătită turmă –</l>
                     <l>Nu părăsi pe cei ce-ți sunt aproape:</l>
                     <l>Fă tot ce poți ai tăi măcar să scape</l>
                     <l>Și caută să mori cel de pe urmă!</l>
                  </lg>
                  <trailer>Cumpăna, nr 1, 29 noiembrie 1909</trailer>
               </div>
            </div>
         </div>
         <div type="div1">
            <head>Carmen saeculare </head>
            <subtitle>de Ștefan Octavian Iosif și Dimitrie Anghel</subtitle>
            <subtitle>POEM ISTORIC</subtitle>
            <div type="div2">
               <head>PERSOANELE</head>
               <p>DANUBIU</p>
               <p>DOINA</p>
               <p>(La ridicarea cortinei se văd ruinele unui templu roman. DOINA, într-o atitudine meditativă, stă răzemată de o coloană trunchiată. DANUBIU doarme la picioarele ei.)</p>
               <p>DOINA</p>
               <p>Un veac și jumătate n-a mai căzut mistria</p>
               <p>Cea harnică din mîna dibaciului zidar,</p>
               <p>Căci pacea după sine aduce bogăția.</p>
               <p>Puterile naturii, reîmblînzite iar,</p>
               <p>Torceau acum senine la firul nevăzut</p>
               <p>Ce se părea o clipă din mîni că l-au pierdut</p>
               <p>Și se-ntreceau în daruri ca niște ursitoare</p>
               <p>Plecate peste-un leagăn, căci nou era poporul</p>
               <p>Cum e-un copil ce doarme cu fața zîmbitoare…</p>
               <p>Urzeau fără să știe ce-ascunde viitorul:</p>
               <p>Se prefăcea granitul din munți în colonade,</p>
               <p>În statui, în frontoane; pădurile, și ele,</p>
               <p>Își dăruiau copacii ca să se-nalțe schele,</p>
               <p>Și unde-au fost colibe de seminții nomade</p>
               <p>Prin spornica voință a noilor stăpîni</p>
               <p>Au înflorit orașe cu falnice palate,</p>
               <p>Cu apeducte-n care izvoarele captate</p>
               <p>Veneau gălăgioase să cînte prin fîntîni.</p>
               <p>Treceau triumfătoare acvilele romane</p>
               <p>Și se schimba în urmă ca printr-un farmec locul.</p>
               <p>Parc-aduceau cu ele viața și norocul;</p>
               <p>Se potolise toate pornirile dușmane,</p>
               <p>Tăcuse vrajba dintre învins și-nvingător,</p>
               <p>Îi înfrățise grija aceluiași ogor</p>
               <p>Pe care îl lucrase de-un veac și jumătate.</p>
               <p>Prindeau în glia nouă semințele-aruncate</p>
               <p>Și da-nsutit, căci virgin era p-atunci pămîntul.</p>
               <p>Jucau talazuri blonde la infinit, cînd vîntul</p>
               <p>Se rătăcea prin spice, purtînd din lan în lan,</p>
               <p>Ca umbra unui nour de aur diafan,</p>
               <p>Polenul fin, în care dorm germenii vieții…</p>
               <p>Pe căi largi, pietruite, din faptul dimineții</p>
               <p>Vuiau șiraguri albe de care ferecate,</p>
               <p>Ducînd spre municipii comorile-adunate…</p>
               <p>Odată cu lumina creștea cuceritoare</p>
               <p>Viața pretutindeni prin foruri și arene:</p>
               <p>Ici simulînd o luptă, cu scuturile-n soare</p>
               <p>Luptau gladiatorii; dincoace augurii</p>
               <p>Cătau în măruntaie misterele naturii;</p>
               <p>Bronzată cîte-o sclavă arar trecea alene</p>
               <p>Ținînd ca o statuie pe umăr o amforă,</p>
               <p>Suna ușor pe lespezi sandala ei sonoră:</p>
               <p>O urmăreau cu ochii zîmbind centurionii,</p>
               <p>Și-opreau în aer brațul văzînd-o discobolii…</p>
               <p>Pășeau în alb gătite spre-altarele Junonii</p>
               <p>Purtînd ghirlănzi de roze sfioasele vergine;</p>
               <p>Se grămădea mulțimea în for să vadă solii</p>
               <p>Veniți s-aduc-o veste din cine știi ce țară;</p>
               <p>Un scrib, la o răscruce, pe tablele de ceară</p>
               <p>Scria cîte-o scrisoare cu litere latine,</p>
               <p>Și peste toate-un freamăt, o larmă, o năvală,</p>
               <p>O ceartă de ciocane căzînd pe nicovală</p>
               <p>Și miile de zvonuri, de glasuri zgomotoase,</p>
               <p>Ce-alcătuiesc tumultul vieții laborioase,</p>
               <p>Creșteau, scădeau, ca-n urmă să reînceapă iar,</p>
               <p>Ca murmurul ce-l face un uriaș bondar…</p>
               <p>Așa pe zi ce merge creștea mereu belșugul,</p>
               <p>Căci viața înflorește pe unde trece plugul;</p>
               <p>Puteau colonii-n tihnă, pășind după cormană,</p>
               <p>S-arunce fără grijă pe brazde sfînta mană,</p>
               <p>Știind c-al lor e rodul, că Valul lui Traian</p>
               <p>Le-mbrățișează țara ca un imens colan…</p>
               <p>(Scena se-ntunecă. S-aude un zgomot surd ca o furtună ce se apropie. DANUBIU tresare din somn și se ridică.)</p>
               <p>DANUBIU</p>
               <p>Ce vuiet mă deșteaptă din somnul secular?</p>
               <p>Cine-ndrăznește oare să-mi tulbure hodina?</p>
               <p>DOINA</p>
               <p>Bătrînule Danubiu, sînt hoardele barbare!</p>
               <p>N-auzi tu uruitul celor din urmă care?</p>
               <p>Învăluite-n nouri de praf vin și dispar…</p>
               <p>Ca o perdea se lasă și-acopere lumina</p>
               <p>Și cînd se limpezește întunecata zare,</p>
               <p>Ca după un cutremur altare și palate,</p>
               <p>Orașe-ntregi, cu zgomot, din temelii surpate,</p>
               <p>Se schimbă în ruine…</p>
               <p>DANUBIU</p>
               <p>Dar tu ce cauți oare pe plaiurile mele?</p>
               <p>De unde-mi pare mie că te cunosc pe tine?</p>
               <p>Cine ești tu? Răspunde!</p>
               <p>Ce farmec se ascunde</p>
               <p>În glasul tău, de-mi pare c-aud a mele unde</p>
               <p>Șoptindu-și între ele?</p>
               <p>Și totuși cum se face că graiul tău ales</p>
               <p>Se-ntunecă pe-alocuri de-mi pare nențeles</p>
               <p>Și-n vorbele aceste, ce picur-așa clare,</p>
               <p>Cad sunete barbare</p>
               <p>Ici-colo-n vălmășag</p>
               <p>Ca pietrele de rînd</p>
               <p>Uitate-ntr-un șirag</p>
               <p>Printre mărgăritare?</p>
               <p>DOINA</p>
               <p>Cum nu-s a tale valuri întotdeauna line,</p>
               <p>Cum tu de pretutindeni desprinzi și duci cu ele,</p>
               <p>Rostogolind tot cerul cu miile de stele;</p>
               <p>Cum porți nisip și aur în albia ta largă,</p>
               <p>Precum lumini și umbre se fugăresc și-aleargă</p>
               <p>Pe-oglinda ta — și-adesea, cînd vii cu ape pline,</p>
               <p>Cum glasul tău se-ncarcă de sunete străine,</p>
               <p>De parcă este altul — așa-i și graiul meu!</p>
               <p>DANUBIU</p>
               <p>Dar cine ești? Răspunde!</p>
               <p>De unde te știu eu?</p>
               <p>Din care vremi uitată?</p>
               <p>Și spune-mi cum te cheamă!</p>
               <p>Vin lîngă mine-aproape,</p>
               <p>Să te privesc…</p>
               <p>Ridică-ți a genelor maramă,</p>
               <p>Să-ți văd o clipă ochii sub plînsele pleoape,</p>
               <p>Căci tot se uită-n lume, dar ochii, niciodată!</p>
               <p>DOINA</p>
               <p>O, dacă-n ochii limpezi poți să citești viața,</p>
               <p>Ai mei de plîns sînt tulburi… — Nu căuta-ntr-ai mei,</p>
               <p>Căci viața de-altădată nu mai străluce-n ei!</p>
               <p>Și n-ai să vezi prin ceața atîtor mari dureri,</p>
               <p>Precum pe-un geam cînd plouă se împînzește ceața.</p>
               <p>De nu mai vezi nimica în tristele-ncăperi…</p>
               <p>DANUBIU</p>
               <p>E drept că parcă-s stinse splendorile luminii</p>
               <p>În ochii tăi, și totuși înfățișarea ta</p>
               <p>Păstrează încă-n linii</p>
               <p>Și-n portul tău ceva</p>
               <p>Ca niște urme șterse de veche măreție!…</p>
               <p>Cine ești tu, de sameni cu fetele acele</p>
               <p>Ce-și împleteau cosița acuma ani o mie,</p>
               <p>Făcîndu-și o oglindă din valurile mele?…</p>
               <p>DOINA</p>
               <p>De-mi recunoști și ochii, și chipul meu, și graiul,</p>
               <p>De mai cunoști o urmă în portul meu din straiul</p>
               <p>Purtat odinioară de mîndrele fecioare,</p>
               <p>Deși îți par schimbată și nu-mi mai știi de nume,</p>
               <p>Tu știi că și-n natură același colț de lume</p>
               <p>Nu pare tot același cînd e văzut pe soare</p>
               <p>Sau e-necat de umbră; deși același este…</p>
               <p>În ochii noștri numai el altfel se preface,</p>
               <p>Oricum ar fi cu alte podoabe să-l îmbrace</p>
               <p>Fugarele-anotimpuri…</p>
               <p>DANUBIU</p>
               <p>O, vorbele aceste</p>
               <p>Îmi luminează mintea… și gloria trecută</p>
               <p>O recunosc în tine:Tu trebuie să fii Doina!</p>
               <p>DOINA</p>
               <p>Sînt Doina, da, sînt Doina, din lacrime născută!</p>
               <p>DANUBIU</p>
               <p>Ce greu somn am dormit!</p>
               <p>Pătrund acuma taina</p>
               <p>Blestemului de veacuri de care-am fost lovit!</p>
               <p>Ești Doina tu, ești zîna pe care o aștept…</p>
               <p>Cînd am văzut că, roasă adînc din temelie,</p>
               <p>A vastului imperiu măreață clădărie</p>
               <p>Începe să se darme, că negre hoarde grele</p>
               <p>Vin clocotind mai multe ca valurile mele,</p>
               <p>Și una după alta grăbite se alungă,</p>
               <p>Talaz peste talaz,</p>
               <p>Ca să deschid-o strungă</p>
               <p>În brîul cel de piatră ce sta ca un zăgaz,</p>
               <p>Menit ca să despartă</p>
               <p>O mare de-ntuneric de alta de lumină,</p>
               <p>Cînd am văzut că truda de veacuri e deșartă,</p>
               <p>Că mîna cea divină</p>
               <p>Ce-a pus întîia piatră, a pus-o în zadar,</p>
               <p>Că înapoi se-ntoarce greoiul minutar</p>
               <p>Ce-nscrie nencetat</p>
               <p>Tot pasul înainte făcut în univers,</p>
               <p>Că o putere oarbă mai mare e în mers —</p>
               <p>Atuncea mai adîncă eu matca mi-am săpat,</p>
               <p>M-am îngropat atuncea în giulgiul meu de ape,</p>
               <p>Mi-am aruncat cununa de trestii de pe frunte,</p>
               <p>Mi-am pus sub cap tridentul, sub pletele cărunte,</p>
               <p>Și mi-am închis cu groază truditele pleoape</p>
               <p>Să nu mai văd nimica…</p>
               <p>DOINA</p>
               <p>Da, greu somn ai dormit!</p>
               <p>În van pe-a tale maluri am stat ades plîngînd,</p>
               <p>Căci nu-mi simțeai tu plînsul în ape picurînd…</p>
               <p>DANUBIU</p>
               <p>Cu lacrămile tale, vezi tu, mi-am limpezit</p>
               <p>Noianul ăsta tulbur de ape care-l port…</p>
               <p>DOINA</p>
               <p>În valurile tale ades m-am oglindit,</p>
               <p>Eu mă vedeam în apă, căci chipul mi-l prindeai</p>
               <p>Cînd mă plecam pe tine, dar tu nu mă vedeai,</p>
               <p>Cum prinde, dar nu vede, sticlosul ochi de mort.</p>
               <p>DANUBIU</p>
               <p>O, te vedeam prea bine</p>
               <p>Cînd te-oglindeai în mine</p>
               <p>Și-ți auzeam adesea îndureratul glas,</p>
               <p>Dar nu sunase încă al mîntuirii ceas!…</p>
               <p>DOINA</p>
               <p>Cum? Pentru noi mai poate să fie mîntuire?</p>
               <p>DANUBIU</p>
               <p>Da, ceasul nu-i departe… și-o nouă întocmire</p>
               <p>Va-nlocui cea veche…</p>
               <p>DOINA</p>
               <p>Ca să se darme iar?!</p>
               <p>Pe-un loc ferit de lume adeseaori apar,</p>
               <p>Ca niște meșteri harnici ce-nchipuie-o cetate,</p>
               <p>Mii de vieți mărunte, de-același gînd, purtate,</p>
               <p>Și iată că deodată se-nalț-un furnicar…</p>
               <p>Zoresc de pretutindeni încrucișîndu-și mersul,</p>
               <p>Și se-ntețesc la muncă și-aleargă fiecare,</p>
               <p>În oarba lor trufie crezînd c-au fost în stare</p>
               <p>Într-un morman de țărnă să-nchidă universul!</p>
               <p>Fărîma unei clipe, un ceas, o zi, un veac</p>
               <p>Au toate-nsemnătate în cursul nesfîrșit</p>
               <p>Al vieții-n care toate se fac și se desfac…</p>
               <p>Va trece dară timpul ca un drumeț grăbit</p>
               <p>Luînd ce-i pieritor,</p>
               <p>Se va-ncărca de lacrimi, va trece bălți de sînge,</p>
               <p>Va dărîma cu mîna din mers cununi de regi,</p>
               <p>Va nărui în treacăt împărății întregi,</p>
               <p>Dar într-o zi s-abate un uriaș drumeț,</p>
               <p>Și iată că-ntr-o clipă sub pasul lui greoi</p>
               <p>Se năruie-n risipă trufașul mușuroi</p>
               <p>Clădit cu-atîta trudă și jertfe de vieți.</p>
               <p>Se năruie cetatea, și cei ce au noroc</p>
               <p>Să scape fug cu spaimă și umplu lumea toată,</p>
               <p>Se pierd unul de altul răzneți, și niciodată</p>
               <p>În vatra părăsită nu se mai strîng la loc…</p>
               <p>DANUBIU</p>
               <p>Nu, nici un stăvilar</p>
               <p>Nu poate să despartă</p>
               <p>Pe acei ce-n lumea asta-și leag-aceeași soartă,</p>
               <p>Și iarăși se adună viața-mprăștiată,</p>
               <p>Căci, vezi, un furnicar</p>
               <p>Se risipește, însă nu moare niciodată!</p>
               <p>Tot astfel și poporul pe care-l plîngi, crezînd</p>
               <p>Că nu mai ești în stare la loc să-l mai aduni,</p>
               <p>Îl vei zări-n curînd,</p>
               <p>O, Doina mea iubită,</p>
               <p>Pe căi nenumărate</p>
               <p>Roind de pretutindeni din negre văgăuni,</p>
               <p>Din peșteri, de prin codri, din văi îndepărtate,</p>
               <p>Ca să s-așeze iarăși în vatra părăsită!…</p>
               <p>DOINA</p>
               <p>Grăiești cu-așa credință, ca unul care știe</p>
               <p>Destinele vieții… O, spune-mi dar și mie,</p>
               <p>Arată-mi ce menire mai are-n viitor,</p>
               <p>O, spune-mi soarta-acestui greu încercat popor!</p>
               <p>DANUBIU</p>
               <p>Dar el, nepăsător</p>
               <p>De tot ce se va stînge</p>
               <p>Și ce va fi căzut,</p>
               <p>Va merge înainte cu grabnicii lui pași,</p>
               <p>Lăsînd ca stîlpi de strajă arar vreun uriaș,</p>
               <p>Ca să-și însemne calea pe unde a trecut…</p>
               <p>Aceștia vor rămîne întregi la locul lor</p>
               <p>Și neatinși de moarte</p>
               <p>Ei tot mai mari vor crește,</p>
               <p>Cu cît va să pășască și timpul mai departe…</p>
               <p>Ei au să spună cine va fi acest popor!</p>
               <p>DOINA</p>
               <p>O, ce n-aș da, o clipă să-i văd și eu…</p>
               <p>DANUBIU</p>
               <p>(ridică tridentul în aer și invocă,)</p>
               <p>Privește!</p>
               <p>(Scena se-ntunecă, în fund, și pe măsură ce versurile sunt</p>
               <p>spuse, partea figurativă apare și se grupează pe scenă.)</p>
               <p>Luați ființ-o clipă, o vremuri viitoare!</p>
               <p>Lăsați-ne-n oglinda ursitei să privim</p>
               <p>Dincolo de viață…</p>
               <p>Din nepătrunsa ceață</p>
               <p>Desfă-te, vis sublim!</p>
               <p>Veniți, luați întrupare,</p>
               <p>O, marilor eroi:</p>
               <p>Veniți din cetățuia Carpaților bătrîni,</p>
               <p>O! juzi cu barba albă și cu toiege-n mîni,</p>
               <p>Veniți păstori acasă cu turmele de oi;</p>
               <p>Ca slovele mărunte ce-s scrise pe-un izvod</p>
               <p>Coboară-te la vale, împrăștiat norod,</p>
               <p>Că-ncepe să surîdă străvechiul tău noroc…</p>
               <p>Veniți, furnici grăbite, din nou la furnicare,</p>
               <p>Coboară, Basaraba! și cheamă la un loc</p>
               <p>Ostroavele răzlețe pierdute ca-ntr-o mare!</p>
               <p>(BASARABA cu întreg alaiul coboară și se grupează, în vreme ce din partea dimpotrivă se zărește coborînd BOGDAN, cu casa lui.)</p>
               <p>Ca un zglobiu șivoi,</p>
               <p>împrăștiat și gureș,</p>
               <p>Treci munții și coboară din vechiul Maramureș,</p>
               <p>Cu casa ta întreagă, o Bogdan-Voievod!</p>
               <p>Coboară-n zvon de bucium cu cetele de-arcași,</p>
               <p>Cu fete, cu feciori,</p>
               <p>Cu-ntregul tău norod,</p>
               <p>Coboară și-napoi</p>
               <p>Nu te uita ce lași,</p>
               <p>Căci mult mai mîndră-i țara în care te cobori!</p>
               <p>(Apar MIRCEA CEL MARE și ALEXANDRU CEL BUN.)</p>
               <p>DOINA</p>
               <p>Văd doi venind acuma de mînă ca doi frați!</p>
               <p>Le fulgeră cununa bătută-n nestimate;</p>
               <p>Blajin la chip e unul și plin de bunătate,</p>
               <p>Cu barba revărsată pe piept ca o zăpadă…</p>
               <p>Cellalt e aspru însă, cu ochii încruntați,</p>
               <p>Care-i lucesc sub gene ca un tăiuș de spadă.</p>
               <p>Cine-s aceștia, spune? Așa neasemănați,</p>
               <p>Cum pot să vin-alături de mînă ca doi frați?</p>
               <p>DANUBIU</p>
               <p>Închină-te în fața acestor două mîini,</p>
               <p>Că ele-s începutul frăției viitoare!</p>
               <p>Închină-te în fața acestor doi bătrîni,</p>
               <p>Stăpînitori puternici din munte pînă-n mare!</p>
               <p>Mărire ție, Mircea, și ție, Alexandre!</p>
               <p>Măreț vă stau pe frunte frumoasele cunune</p>
               <p>Bătute-n pietre scumpe cu străluciri de foc —</p>
               <p>Cădea-vor dintre ele cu timpul, dar odată</p>
               <p>Se va găsi o mînă pioasă să le-adune</p>
               <p>Ca să le-așeze iarăși unde-au lucit-, la loc!</p>
               <p>(Scena se-ntunecă din nou.)</p>
               <p>DOINA</p>
               <p>Se lasă ca o pîclă acum pe ochii mei</p>
               <p>Și, ca un nor ce-aleargă spre lună s-o cuprindă,</p>
               <p>Sporește-un văl de sînge pe magica oglindă,</p>
               <p>De nu mai văd nimica în strălucirea ei…</p>
               <p>DANUBIU</p>
               <p>Sînt fapte peste care mai bine-i să se lese</p>
               <p>Greoiul întuneric; sînt domni ce nu cutează</p>
               <p>Să iasă în lumină așa pătați de sînge,</p>
               <p>Sînt ochi care nu sufăr să fie atinși de-o raza,</p>
               <p>Sînt taine ce de-a pururi vor sta neînțelese:</p>
               <p>Cum pot să se sfîșie doi frați pe-o moștenire?</p>
               <p>Ce vrajă blestemată au treptele de tron,</p>
               <p>Că pîn‘ și cei nevolnici încearcă să le suie</p>
               <p>Trecînd peste cadavre… cine-ar putea să spuie?</p>
               <p>Déci rămîneți în noaptea din negrele genuni,</p>
               <p>Voi ce veți fi nevrednici ca să purtați cununi!</p>
               <p>Și faceți loc acelui, a cărui strălucire</p>
               <p>Va arunca o rază ce nu se va mai stînge!…</p>
               <p>(Apare ȘTEFAN CEL MARE.)</p>
               <p>Pășește, Ștefan-Vodă, cu mîndrul tău alai,</p>
               <p>În zîngăniri de săbii și tropote de cai,</p>
               <p>În trîmbițări de surle și cîntece de clerici,</p>
               <p>Cuceritor de steaguri și ctitor de biserici!</p>
               <p>Albaștri îți sînt ochii și părul de mătasă</p>
               <p>Cu pletele bălaie</p>
               <p>Îți împresoară fruntea ca blonda vîlvătaie</p>
               <p>Ce tremură de-a pururi pe capul unui sfînt.</p>
               <p>Tu porți pe a ta frunte cununa tinereții,</p>
               <p>Tu ai în plete aur, și aurul cununii</p>
               <p>Ce va veni pe urmă, va trebui să vie!</p>
               <p>Sînt pași ce lasă urme sfințite pe pămînt,</p>
               <p>Și nu un cerc de aur, nici un domnesc veșmînt</p>
               <p>Sfințesc pe-un domn, ci domnul le dă lor măreție</p>
               <p>Oricît de mulți là număr ar fi dușmanii tăi,</p>
               <p>Oricît de tari și-oriunde ar fi să stea la pîndă,</p>
               <p>Tu te aruncă-n luptă, fii sigur de izbîndă,</p>
               <p>Căci te-or sluji, frățește, puterile naturii:</p>
               <p>Te-a ajuta cînd ceața în gura unei văi,</p>
               <p>Cînd negrul întuneric, cînd arborii pădurii.</p>
               <p>Încrezător în tine, pășește înainte:</p>
               <p>Ici vei lăsa pe-o vale atîtea oseminte,</p>
               <p>Albind pămîntul parcă c-un veșnic luciu de lună.</p>
               <p>Dincoace, o dumbravă va-nlăcrăma pămîntul</p>
               <p>În fiecare toamnă cu pete mari de sînge…</p>
               <p>Stingher în cer lăsa-vei tu semnul semilunii,</p>
               <p>Făcîndu-l să pălească în fața sfintei cruci…</p>
               <p>Iar cînd va fi din lumea aceasta să te duci,</p>
               <p>Cînd mîndra ta cunună ți-a scăpăta pe frunte,</p>
               <p>Ca soarele ce-apune căzînd după un munte;</p>
               <p>Cînd o să-ți cadă sceptrul din mîna ta de fier —</p>
               <p>Poți să-ți întorci în pace privirea către cer</p>
               <p>Și să cobori în groapă făr‘ de păreri de rău,</p>
               <p>Căci clopotele grele îți vor purta de grijă</p>
               <p>Și-n sute de clopotniți cu glasul lor de schijă</p>
               <p>Vor spune peste veacuri mereu numele tău!…</p>
               <p>DOINA</p>
               <p>Mărire, ție, Ștefan!</p>
               <p>DANUBIU</p>
               <p>Privește,-o mînă neagră s-a-ntins din nou pe soare,</p>
               <p>Și noaptea se coboară pășind truimfătoare…</p>
               <p>Tu însă nu te teme de negrul întuneric,</p>
               <p>Căci sînt și nopți de-acele în care-un vis feeric,</p>
               <p>Venit fără de veste, te cercetează-n somn…</p>
               <p>Așa e și figura năprasnicului domn</p>
               <p>Ce-o să alunge noaptea cu sabia-i de foc…</p>
               <p>Răsai dar pentr-o clipă, viteaz făr’ de noroc!</p>
               <p>(Apare MIHAI VITEAZUL.)</p>
               <p>Tu care ai statura anticilor eroi</p>
               <p>Și vei purta pe frunte odată trei coroane,</p>
               <p>Căci tu vei fi în stare s-aduni iar la un loc</p>
               <p>Trei mîndre țări pe care cumplitele nevoi</p>
               <p>Le-au rupt din trupul falnic al Daciei Traiane!</p>
               <p>O, sfîntă întrupare a visului Unirei,</p>
               <p>Urmează-ți mîndru calea, nu te uita că porți</p>
               <p>Pe chip stigmatul tragic al timpuriei morți:</p>
               <p>Jertfește-te! căci jertfa e prețul mîntuirii!</p>
               <p>Și dacă de pe umeri va trebui să-ți cadă</p>
               <p>Frumosul cap, lăcașul acestei mari gîndiri,</p>
               <p>În moartea ta urmașii un simbol au să vadă;</p>
               <p>Căci tu n-ai să ai parte pe lume de-un mormînt:</p>
               <p>Zălog îți va sta trupul unde-a căzut, spre-a spune</p>
               <p>Că-i cucerit de tine pe veci acel pămînt!…</p>
               <p>Iar capul tău ce-odată lucea peste trei țări,</p>
               <p>Sub bolta învechită a unei mănăstiri</p>
               <p>Pioase mîni l-or duce și pe altar l-or pune,</p>
               <p>Să stea ca mărturie a negrei dezbinări,</p>
               <p>Păn’ ce din nou cu trunchiul va fi să se-mpreune!…</p>
               <p>DOINA</p>
               <p>(acoperindu-și fața cu mîinile)</p>
               <p>O, vis de înfrățire ce repede te-ai stîns!</p>
               <p>DANUBIU</p>
               <p>Destul! căci nu mai este de-acuma timp de plîns</p>
               <p>Nu mai spera zadarnic să vie-alți uriași,</p>
               <p>Ci înarmează-ți brațul și-ndreaptă ai tăi pași</p>
               <p>Spre adîncimi de codri… Acolo e scăpare,</p>
               <p>Acolo mai adie un vînt de libertate,</p>
               <p>În mijlocul acelor eroi necunoscuți</p>
               <p>Cari se jertfesc în umbră spre-a mîntui o lume…</p>
               <p>Ca-n vremea năvălirii noroadelor barbare,</p>
               <p>Adună-ți iar copiii pribegi, răzniți din sate,</p>
               <p>Din codru rupe-o frunză și cîntă-le-al tău nume,</p>
               <p>Fă să răsune Doina cu versul tău de foc…</p>
               <p>La cele patru vînturi, la orișice răscruce</p>
               <p>Necontenit tu cîntă-l, trecînd din loc în loc,</p>
               <p>Să-l poarte pîn’ va crește cu glas de uragan!…</p>
               <p>Și-atunci, cum se pornește un zvon nelămurit,</p>
               <p>Mișcînd un spic și altul și-apoi întregul lan,</p>
               <p>Cum se trezește-un freamăt încet din ram în ram</p>
               <p>Păn‘ ce răscoală codrii — așa și al tău glas</p>
               <p>Din om în om va trece trezind întregul neam!…</p>
               <p>Pîn‘ ce-o să vină Tudor și cetele și-a strînge,</p>
               <p>Eroul cel din urmă din alte vremi rămas,</p>
               <p>Să-și pună-n cartea vremii pecetea lui de sînge!</p>
               <p>(Apare TUDOR VLADIMIRESCU cu un grup de țărani înarmați cu coase și topoare.)</p>
               <p>Ai îndurat destule, sărman popor iobag!</p>
               <p>Din zdreanța de cămașă de rob tu fă-ți un steag,</p>
               <p>Și pleacă înainte cu vîntul de răscoală</p>
               <p>Ce-ți ia păn’ și cenușa rămasă-n vatra goală!</p>
               <p>Din șubrede colibe, din umede chilii,</p>
               <p>Din negrele bordeie săpate în pămînt,</p>
               <p>Sculați-vă cu toții, ca stafii din mormînt,</p>
               <p>Voi care ați stat atîta înmormîntați de vii!</p>
               <p>Urcați-vă-n clopotniți și sub al crucii semn</p>
               <p>Loviți cu bărbăție în toaca grea de lemn</p>
               <p>Și clopotele toate din somn le deșteptați,</p>
               <p>Căci a sosit acela pe care-l așteptați!</p>
               <p>Du-i, Tudor, dă-le iarăși lumini ochilor orbi,</p>
               <p>Să vadă cum din cîmpul mănos al țării noastre,</p>
               <p>Ca niște pete negre în zările albastre,</p>
               <p>Dispare cel din urmă hrăpăreț stol de corbi!…</p>
               <p>DOINA</p>
               <p>Senin! Senin! Năvală bogată de senin!</p>
               <p>Deasupra-mi parcă cerul și-a mai lărgit privazul.</p>
               <p>A cui e oare mîna care-a deschiz zăgazul</p>
               <p>De curge-atît albastru?… În pietre de rubin</p>
               <p>S-a închegat acuma tot sîngele vărsat!</p>
               <p>O, cine-i vrăjitorul ce toate le-a schimbat?</p>
               <p>DANUBIU</p>
               <p>(arată pe CUZA, care apare cu grupul unioniștilor) Privește vrăjitorul!</p>
               <p>(Către CUZA)</p>
               <p>O, vrednic domn, trimis</p>
               <p>De Cel atotputernic să-ncepi o vreme nouă</p>
               <p>Și să-ntrupezi odată al înfrățirii vis,</p>
               <p>Da, tu ești făurarul menit să împreuni,</p>
               <p>Într-o cunună numai, cununile-amîndouă</p>
               <p>Și fruntea ta înaltă cu ea să ți-o-ncununi!</p>
               <p>Vei frînge multe lanțuri, dar lanțul viu, pe care</p>
               <p>Potrivnicile vremuri l-au rupt de-atîtea ori,</p>
               <p>De-acum nimic să-l frîngă nu va mai fi în stare,</p>
               <p>Căci, la un semn, deodată, în țările surori</p>
               <p>Voioși, bătrîni și tineri, și fete și feciori,</p>
               <p>Cum rîd într-o ghirlandă alături flori cu flori,</p>
               <p>Își vor întinde mîna, pășind peste hotare</p>
               <p>În lanțul de unire al unei mîndre hori!</p>
               <p>DOINA</p>
               <p>Unire! O, vis magic visat de-atîți eroi!</p>
               <p>Nevoie care doarme nelămurită-n noi,</p>
               <p>Să simți întotdeauna pe cineva aproape,</p>
               <p>Putere domnitoare peste pămînt și ape,</p>
               <p>Mister care împinge izvoarele spre mare,</p>
               <p>Fir nevăzut ce leagă al păsărilor stol,</p>
               <p>Al însăși vieții noastre cel mai măreț simbol,</p>
               <p>Unire, forță oarbă, o! tainică chemare,</p>
               <p>Ce mîndră sînt eu astăzi că-ți pot rosti cuvîntul!..</p>
               <p>(Îngenunche.)</p>
               <p>Umilă-mi plec genunchii în fața voastr-acum,</p>
               <p>Giganți pe care timpul în grabnicul lui drum</p>
               <p>V-a pus ca stîlpi de strajă spre-a ne păzi pămîntul</p>
               <p>Eternă închinare vi se cuvine vouă!</p>
               <p>(Întorcîndu-ne spre DANUBIU)</p>
               <p>Și-acum, bătrîn părinte, cu mînile-amîndouă,</p>
               <p>De nu-i un vis acesta, dă negura-ntr-o parte,</p>
               <p>Dă drumul iarăși vremii ca să-și urmeze zborul</p>
               <p>Și spune-mi mai departe Ce-ascunde viitorul!</p>
               <p>DANUBIU</p>
               <p>(ca-ntr-un extaz) Într-o împărăție, la obîrșia mea</p>
               <p>Pe-acolo unde-s numai un rîușor abia,</p>
               <p>Ce-și despletește apa prin văile adînci,</p>
               <p>Este-un castel fantastic împresurat de stînci,</p>
               <p>într-o împărăție, la obîrșia mea…</p>
               <p>Un cuib de vultur pare fantasticul castel</p>
               <p>Zidit din vremi străbune, și-acolo, sus, în el,</p>
               <p>Ferit de lumea-ntreagă trăiește-un prinț străin,</p>
               <p>Ca niște oști stejarii în paza lui îl țin</p>
               <p>Și-un cuib de vultur pare fantasticul castel…</p>
               <p>Cînd soarele se-nalță încet din răsărit,</p>
               <p>El dăinuie în zare o clipă-n loc oprit,</p>
               <p>Arzînd ca o coroană pe negri codrii mari</p>
               <p>Și freamătă oștirea bătrînilor stejari,</p>
               <p>Cînd soarele se-nalță încet din răsărit…</p>
               <p>Uimit privește prințul din vechiul lui castel</p>
               <p>Și-adesea i se pare c-ajung pînă la el</p>
               <p>Din loc în loc purtate războinice chemări —</p>
               <p>Lung clocotesc bătrînii stejari în depărtări</p>
               <p>Și-uimit ascultă prințul din vechiul său castel…</p>
               <p>Atunci a mele unde iau graiul de baladă,</p>
               <p>Zglobii peste pripoare săltînd cînd stau să cadă,</p>
               <p>Și-i povestesc în taină de-o țară fermecată</p>
               <p>În care-adus de mine va stăpîni odată,</p>
               <p>Și-atunci a mele unde iau graiul de baladă…</p>
               <p>Îi povestesc întruna de țara fermecată,</p>
               <p>Iau glasul de sirenă, și-atunci ca niciodată</p>
               <p>Castelul vechi îi pare că este trist și gol —</p>
               <p>Dar într-o dimineață la poartă-i bate-un sol</p>
               <p>Ce vine ca să-l cheme în țara fermecată…</p>
               <p>E greu să-ți lași în urmă castelul părintesc</p>
               <p>Și-atîtea lucruri scumpe cari toate-ți amintesc</p>
               <p>Viața ce-ai trăit-o — la fiecare pas…</p>
               <p>Sînt lacrimi în cuvîntul acesta „bun-rămas“ —</p>
               <p>Dar el își lasă-n urmă castelul părintesc…</p>
               <p>Arzînd ca o coroană pe negri codrii mari,</p>
               <p>El vede mîndrul soare, iar falnicii stejari</p>
               <p>I-aduc de pretutindeni războinice chemări,</p>
               <p>Și merge cătră soare, pe care-l vede-n zări</p>
               <p>Arzînd ca o coroană pe negri codrii mari:</p>
               <p>Acesta-i cel ce ține în mînă viitorul!</p>
               <p>Acestuia să-i iasă în drum cu flori poporul,</p>
               <p>Acesta îl va duce pe căi de biruință!</p>
               <p>Acestuia se cade ca să-i purtați credință,</p>
               <p>Căci el e cel ce ține în mînă viitorul!</p>
            </div>
         </div>
      </body>
   </text>
</TEI>
