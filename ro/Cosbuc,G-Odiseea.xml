<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Odiseea</title>
            <author>Coșbuc,George</author>
         </titleStmt>
         <editionStmt>
            <edition>
               <date>2017-05-06T23:57:05.470762000</date>
            </edition>
         </editionStmt>
         <publicationStmt>
            <p>Attribution-ShareAlike 3.0 Unported (CC BY-SA 3.0) <ptr target="https://creativecommons.org/licenses/by-sa/3.0/"/>
            </p>
         </publicationStmt>
         <sourceDesc>
            <p rend="start">
               <ptr target="https://ro.wikisource.org/wiki/Autor:George_Coșbuc"/>
            </p>
         </sourceDesc>
      </fileDesc>
      <profileDesc>
         <langUsage/>
      </profileDesc>
      <revisionDesc>
         <listChange>
            <change>
               <name/>
               <date>2022-10-14T20:01:05.052486637</date>
            </change>
         </listChange>
      </revisionDesc>
   </teiHeader>
   <text>                         
      <body>
         <head>Odiseea</head>
         <author>Coșbuc,George</author>
         <p rend="start">
            <ptr target="https://ro.wikisource.org/wiki/Autor:George_Coșbuc"/>
         </p>
         <p>Attribution-ShareAlike 3.0 Unported (CC BY-SA 3.0) <ptr target="https://creativecommons.org/licenses/by-sa/3.0/"/>
         </p>
         <p rend="5f_5f_DocumentLanguage">ro</p>
         <div type="div1" rend="P4">
            <head>Odiseea</head>
            <div type="div2">
               <head>
                  <label>Cartea I</label>
                  <lb/>Telemac</head>
               <lg>
                  <l>De-acel bărbat cu minte-așa de mare </l>
                  <l>Ce multă vreme-a rătăcit de cînd </l>
                  <l>Prădat-a sfîntul Ilion cel tare </l>
                  <l>Să-mi cînți, o muză, cum văzu umblînd </l>
                  <l>Și multe țări și-a multor neamuri stare </l>
                  <l>Și mult răbdă pe mări întinse, vrînd </l>
                  <l>Să-și scape dulcea viaț-a sa, și iarăși </l>
                  <l>S-aducă vii în patrie pe tovarăși. </l>
                  <l>Dar tot nu-i mîntui, oricît de vie </l>
                  <l>Și vrere-avu și suflet el a pus, </l>
                  <l>Căci toți pieriră printr-a lor prostie, </l>
                  <l>Tăind din boi de-ai Soarelui de sus. </l>
                  <l>Copiii, vai! Iar Soarele-n mînie </l>
                  <l>Pe toți aceștia-n urmă i-a răpus. </l>
                  <l>Dintr-astea, muzo, a lui Joe fiică, </l>
                  <l>Tu spune-ne măcar și-o părticică. </l>
                  <l>Fugiți acum de-ursitele pierzării, </l>
                  <l>Toți ceialalți erau la vatra lor, </l>
                  <l>Scăpați și de război și truda mării. </l>
                  <l>Pe-acesta singur, cel topit de dor </l>
                  <l>De-a sa nevastă și pămîntul țării, </l>
                  <l>Calipso nimfa-n largul ei ponor </l>
                  <l>Robit îl mai ținea de mult, cu gîndul </l>
                  <l>Să-l ia bărbat și-n nesfîrșit avîndu-l. </l>
                  <l>Dar cînd apoi a vremilor rotire </l>
                  <l>Aduse-un timp ce-i fuse dat hotar </l>
                  <l>Și toars-a fost de zei și-a lui sosire, </l>
                  <l>El nici atunci n-a fost fără de-amar </l>
                  <l>Și-avu și-acasă printre-ai săi mîhnire. </l>
                  <l>Deci mil-aveau de el toți zeii, dar </l>
                  <l>Poseidon îl ura cu ură mare </l>
                  <l>Cît timp fu Odiseu pribeag pe mare. </l>
                  <l>El chiar acum era plecat departe </l>
                  <l>În fundul lumii la etiopei, </l>
                  <l>Al căror neam spre răsărit se-mparte, </l>
                  <l>Iar alții stau spre-apus. Deci între ei </l>
                  <l>El stînd își petrecea, luînd și parte </l>
                  <l>La jertfa lor de tauri și de miei. </l>
                  <l>Iar zeii ceialalți steteau la sfaturi </l>
                  <l>Pe-Olimp cu Zevs în largile-i palaturi. </l>
                  <l>Aci-ntre ei al lumilor părinte </l>
                  <l>Vorbea acum că-n minte i-a venit </l>
                  <l>Egist cel bun, pe care mai-nainte </l>
                  <l>L-a fost ucis Oreste cel vestit. </l>
                  <l>De-acesta deci el își aduse-aminte </l>
                  <l>Și-așa-ntre zei acestea le-a vorbit: </l>
                  <l>„Oh, cum se plîng cei vii pe zei! Și-anume </l>
                  <l>Că orice rău prin noi s-ar face-n lume! </l>
                  <l>Dar singuri ei, luîndu-ne la vale, </l>
                  <l>Prin vina proprie-și pregătesc nevoi. </l>
                  <l>Așa și-Egist, în contra sorții sale, </l>
                  <l>Luă nevasta lui Atrid, și-apoi </l>
                  <l>L-a și ucis, de-abia sosit din cale, </l>
                  <l>Deși-și știa sfîrșitul trist, căci noi </l>
                  <l>Demult l-am prevestit. Și chiar Hermia, </l>
                  <l>Al ceții-alungător, i-a dus solia: </l>
                  <l>«Să nu cutezi nici regele-a-l ucide </l>
                  <l>Și nici să-i iai nevasta-n patul tău, </l>
                  <l>Căci crud Orest va răzbuna pe-Atride </l>
                  <l>Cînd fi-va-ntors acas-acest flăcău.» </l>
                  <l>Așa i-a zis, dar nu-i putu deschide </l>
                  <l>Orbita minte-a lui Egist cel rău, </l>
                  <l>Deși dorea din tristul pas a-l scoate; </l>
                  <l>Și-acum Egist plăti deodată toate!” </l>
                  <l>Răspunse-atunci a Zării-albastră fată: </l>
                  <l>„Părinte Zevs! Vorbești de-acest mișel; </l>
                  <l>Dar el luă pe drept amara-i plată </l>
                  <l>Și-a pururi piar-așa cîți fac ca el! </l>
                  <l>Eu însă de-Odiseu sînt întristată, </l>
                  <l>Că-și duce viața-n cel mai jalnic fel, </l>
                  <l>Lipsit de-ai săi și dat înstrăinării </l>
                  <l>Pe-un trist ostrov în sterpul larg al mării. </l>
                  <l>O zînă stă-n palat aici, o fiie </l>
                  <l>De-a marelui Atlas, care-ntre zei </l>
                  <l>Adîncurile mării-ntregi le știe </l>
                  <l>Și poartă-n spate nalții stîlpi, acei </l>
                  <l>Cari țin pe dînșii-a cerului tărie. </l>
                  <l>Deci fiica lui îl ține rob al ei </l>
                  <l>Și-i toarce vorbe dulci, cu zîmbet spuse, </l>
                  <l>Să-și uite-n veci de țara ce-l născuse. </l>
                  <l>Iar el dorește-n jalea ce-l doboară </l>
                  <l>Să vadă-n țara lui un fum măcar </l>
                  <l>Urcînd de pe colini, și-apoi să moară! </l>
                  <l>Dar tu, de jalea lui, nici n-ai habar. </l>
                  <l>Dar nu ți-a fost el drag? Nu-ți dete doară </l>
                  <l>Pe cîmpul Troiei cel atît de-amar </l>
                  <l>Destul prinos? Ori nu-ți făcu pe voie? </l>
                  <l>De ce-l urăști acum, părinte Joe?” </l>
                  <l>Răspunse-atunci al lumilor părinte: </l>
                  <l>„Ce vorbe mari din gură ți-au scăpat, </l>
                  <l>Copila mea? Pe cel și mai cuminte </l>
                  <l>Din cîți trăiesc, și-acel care mi-a dat </l>
                  <l>La Troia-n cîmp atîtea jertfe sfinte, </l>
                  <l>Pe bunul Odiseu să-l fi uitat? </l>
                  <l>Eu nu. Dar cel ce zguduie pămîntul </l>
                  <l>Îi poartă ur-acum, pentru cuvîntul </l>
                  <l>Că-n larg ponor lipsit-a de vedere </l>
                  <l>Pe fiu-i Polifem, ciclopul plin </l>
                  <l>De cea mai multă-ntre ciclopi putere </l>
                  <l>(Născutul fiu de-o fiic-a lui Forkin, </l>
                  <l>Pe care-o vru Poseidon de muiere </l>
                  <l>Și-n peșteri deci îl cunoscu deplin: </l>
                  <l>Toosa cea ce undei dă galopul). </l>
                  <l>Și-așa, de cînd el îi orbi ciclopul, </l>
                  <l>Îi poartă ură, nu ca să-l răpuie, </l>
                  <l>Ci numai spre-a-l purta pribeag mereu. </l>
                  <l>Dar noi acum să judecăm de nu e </l>
                  <l>Vrun chip de-a-ntoarce-acasă pe-Odiseu. </l>
                  <l>Poseidon deci acum deoparte-și puie </l>
                  <l>Mînia lui, căci oricît e de zeu, </l>
                  <l>Nu poate-nvinge-a noastre vreri, pe toate, </l>
                  <l>Și-a sta-mpotriv-a toți el tot nu poate!” </l>
                  <l>Atene-atunci așa vorbi cuvîntul: </l>
                  <l>„Părinte-al nostru, cel ce-a-totu-ntreci </l>
                  <l>Pe toți! De vrea așa, cum zici, preasfîntul </l>
                  <l>Acest sobor, pornind atunci să pleci </l>
                  <l>La Circe dar pe cel grăbit ca vîntul, </l>
                  <l>Pe Herme-al tău, și s-o vestească deci </l>
                  <l>Că-i vrere-n cer, adînc nestrămutată, </l>
                  <l>Să-l lase pe-Odiseu să plece-odată! </l>
                  <l>Iar eu voi scoborî-ntr-această vreme </l>
                  <l>În Itaca, s-aprind pe Telemac </l>
                  <l>Și-n inimă să-i pui curaj să cheme </l>
                  <l>La sfat pe-ahei; și-apoi pe cei ce-i fac </l>
                  <l>Atîta jaf și fără de-a se teme, </l>
                  <l>Tăindu-i boi și oi și ce-au pe plac, </l>
                  <l>Pe prinți de-acum de scurt să mi-i apuce! </l>
                  <l>Și-n Pilos și-n Micene mi-l voi duce </l>
                  <l>Să afle vești ce face-al său părinte </l>
                  <l>Și-un nume bun să-și facă pe pămînt.” </l>
                  <l>Așa vorbi, și mîndre-ncălțăminte </l>
                  <l>Și-a pus sub tălpi, acelea cari îi sînt </l>
                  <l>Aripi ce-o duc pe-uscat și ape sfinte </l>
                  <l>Ca dulcea boare-a molcomului vînt. </l>
                  <l>Luă apoi și lancea ei cumplită, </l>
                  <l>Cea-n vîrful ei cu-aramă ghintuită </l>
                  <l>Și care-așterne-n galbănă țărînă </l>
                  <l>Al multora bărbați cumplit șirag </l>
                  <l>Cînd intră-n taberi furioasa zînă. </l>
                  <l>Și-așa deci din Olimp porni cu drag </l>
                  <l>Și-n Itaca sosind, cu lancea-n mînă, </l>
                  <l>S-opri la casa lui Ulis, la prag. </l>
                  <l>Și-a stat aici, schimbată-n chip cu totul, </l>
                  <l>Părînd la față Mentes Tafiotul. </l>
                  <l>Văzu prin curte pețitori, pe-afară, </l>
                  <l>La zarul lor, pe prispă sub păreți, </l>
                  <l>Pe piei de boi ce înșiși îi tăiară. </l>
                  <l>Și-argați de-a valma ce-alergînd semeți </l>
                  <l>Ori vin scoteau cu vadra din cămară, </l>
                  <l>Ori mesele spălau cu mari bureți </l>
                  <l>Și-n rînd le potriveau lipite-aproape, </l>
                  <l>Punînd fripturi pe-ntinsele prosoape. </l>
                  <l>Pe Mentes îl văzu deci mai-nainte </l>
                  <l>De toți, frumosul Telemac, ce stînd </l>
                  <l>Aci-ntre pețitori, mîhnit în minte </l>
                  <l>De răul lor, avea vedenie-n gînd: </l>
                  <l>Să ias-așa deodată-al său părinte, </l>
                  <l>De-oriunde-ar fi, să-mprăștie-nspăimîntînd </l>
                  <l>Pe-acești mișei, și-n marea sa putere </l>
                  <l>Stăpîn fiind pe-un tron, stăpîn pe-avere! </l>
                  <l>Acestea le gîndea acum, cînd dete </l>
                  <l>Cu ochii de zeiță, și mîhnit </l>
                  <l>Că stă și-așteaptă-n prag pe sub părete </l>
                  <l>Atîta timp străinul, s-a grăbit </l>
                  <l>Și lancea i-o luă, și-n față-i stete </l>
                  <l>Și-i zise-așa, și-n casă l-a poftit: </l>
                  <l>„Să stai acum și să mănînci, străine, </l>
                  <l>Și-apoi să-mi spui: ce griji te-aduc la mine?” </l>
                  <l>Vorbind așa, plecă. Și-urma străinul. </l>
                  <l>Și-n mîndra sal-a casei ajungînd, </l>
                  <l>Îi duse lancea s-o așeze-n scrinul </l>
                  <l>Frumos lucrat, și-o puse-acolo-n rînd </l>
                  <l>Cu alte lănci pe cari de slavă plinul </l>
                  <l>Părinte-al său le-avea pe vremea cînd </l>
                  <l>Era-ntre vii, și-aici la el acasă. </l>
                  <l>L-a dus apoi pe-un scaun lîngă masă, </l>
                  <l>Pe care-ntîi frumos a-ntins covorul </l>
                  <l>Și și sub stîlpi îi puse-un scăunel. </l>
                  <l>Și-a tras apoi un scaun și feciorul </l>
                  <l>Aproape de străin, și sta cu el </l>
                  <l>Aci-ntr-un colț, departe de soborul </l>
                  <l>Acelor prinți, ca nu cumva-ntr-un fel </l>
                  <l>Să-l supere pe oaspe-ori larma gurii, </l>
                  <l>Sau chiar s-audă de la ei injurii. </l>
                  <l>În cană de-aur ap-aduse-o fată </l>
                  <l>Și-n alb lighean ea le-a turnat de sus, </l>
                  <l>Iar masa lor le-o așternu curată </l>
                  <l>Cinstita gazdă, care pîne-a pus </l>
                  <l>Și cîte-avea-n cămara ei bogată. </l>
                  <l>Fripturi pe disc un crainic le-a adus </l>
                  <l>Și cupe de-aur; și le da îmboldul, </l>
                  <l>Mereu venind să toarne vin, eroldul. </l>
                  <l>În urm-apoi și pețitorii-ntrară </l>
                  <l>Și-n rînd ședeau pe bănci la locul lor. </l>
                  <l>Pe mîni erolzii apă le turnară, </l>
                  <l>Iar slugi umpleau ulcior după ulcior </l>
                  <l>Și fiecărui plină cupă-i dară. </l>
                  <l>Deci multe roabe-ngrămădeau cu zor </l>
                  <l>Pe masă pîne-n multe coșulețe, </l>
                  <l>Și-așa mîncau cu chef ca la ospețe. </l>
                  <l>Iar după ce-au mîncat, spori nebună </l>
                  <l>Plăcerea-n ei cu-al relei pofte foc </l>
                  <l>Și toți strigau, spre-a-și face voie bună, </l>
                  <l>Să-nceap-acum cu cîntece și joc, </l>
                  <l>Căci astea pun ospețelor cunună. </l>
                  <l>Deci duse-o slugă lira de la loc </l>
                  <l>Lui Femiu-n mîni, vestitul în cîntare </l>
                  <l>(Ci bietu-aici cînta de silă mare). </l>
                  <l>Deci Femiu-n coarde-al lirei glas cătîndu-l, </l>
                  <l>Trăgea spre lir-auzul orișicui. </l>
                  <l>Dar capu-ncet spre-Atene-atunci plecîndu-l, </l>
                  <l>Spre-a n-auzi și alții vorba lui, </l>
                  <l>Își spuse Telemac zeiței gîndul: </l>
                  <l>„Să nu te superi, oaspe-al meu, că-ți spui. </l>
                  <l>Acești ce-i vezi, cu pofte-așa-ndrăznețe, </l>
                  <l>N-au alte griji decît de joc și-ospețe! </l>
                  <l>Ei, da! Căci bunul unui mort îl pradă! </l>
                  <l>E putred poate-acum de vînt și ploi, </l>
                  <l>Ori oasele-i le-mpinge-acum grămadă </l>
                  <l>Al mării val și-ncolo și-napoi! </l>
                  <l>Dar dac-ar fi el viu, aici, să-l vadă, </l>
                  <l>O, cum s-ar mai ruga ăști tineri moi </l>
                  <l>Să fie mai ușori în tălpi grăbite </l>
                  <l>Decît bogați în scutece-aurite! </l>
                  <l>Dar scris i-a fost așa de-amar să moară. </l>
                  <l>Și-acum de el nici o nădejde nu-i, </l>
                  <l>Deși cîte-un străin ce mai scoboară </l>
                  <l>Ne-ndrugă cîte vești de-ntorsul lui. </l>
                  <l>Ce-i mort e mort, nu vine-a doua oară! </l>
                  <l>Dar haide-acum, iubite-al meu, să-mi spui </l>
                  <l>Ce om ești tu? Din care neam anume </l>
                  <l>Și-al tău oraș cam unde e prin lume? </l>
                  <l>Și cum te-aduseră vîslași pe tine </l>
                  <l>Aci-n ostrov? Și ce spuneau că sînt? </l>
                  <l>Că n-ai venit pe jos la noi, vezi bine! </l>
                  <l>Și spune drept, te rog, și-acest cuvînt: </l>
                  <l>Ești nou de tot în Itaca, străine? </l>
                  <l>Ori oaspe vechi, cum e cu crezămînt, </l>
                  <l>Că-n casa tatei mulți străini intrară, </l>
                  <l>Căci și el se-nvîrtea la mulți pe-afară.” </l>
                  <l>Răspunse-atunci a Zării mîndră fată: </l>
                  <l>„Eu, deci, voi spune-adevărat, și tot. </l>
                  <l>Eu Mentes sînt, iar Anhial mi-e tată, </l>
                  <l>Și-al meu popor e neamul tafiot. </l>
                  <l>Sosesc de-abia pe marea-ntunecată </l>
                  <l>Cu mulți ai mei fărtați; și-așa socot, </l>
                  <l>Să merg de-aici la neamuri de-altă mamă </l>
                  <l>Și fier să schimb la Temesa pe-aramă, </l>
                  <l>Iar nava mea e-n locuri liniștite, </l>
                  <l>La Ritru-n port sub pădurosul Nei. </l>
                  <l>Și-așa mă laud că ne-om fi, iubite, </l>
                  <l>Amici prin tați, și-așa de buni ca ei. </l>
                  <l>Căci dînșii-avură case-mprietinite. </l>
                  <l>Cinstitul tău bunic. Laert, de vrei, </l>
                  <l>Te poate-ncredința de-acestea toate. </l>
                  <l>Dar ce-i cu el acum? Aud, nepoate, </l>
                  <l>Că-și duce viața cîtă-i e rămasă </l>
                  <l>Cu-o singură bătrînă roab-acum, </l>
                  <l>Ce-i pune pîne și-un ulcior pe masă, </l>
                  <l>Cînd el din vie — Domnu-l știe cum! — </l>
                  <l>Trudit se-ntoarce pe-noptate-acasă. </l>
                  <l>Dar eu venii, fiindc-auzii pe drum </l>
                  <l>Că tată-tău s-a-ntors! S-a-ntors, iubitul! </l>
                  <l>Dar văd că zeii-i zăbăvesc sositul. </l>
                  <l>Căci nu e mort! Nu-i mort, ci oareunde </l>
                  <l>E viu în mare-n vrun ostrov pustiu; </l>
                  <l>E prins de-un neam sălbatec ce-l ascunde </l>
                  <l>Și-l țin tîlharii-acolo, dar e viu! </l>
                  <l>Și-atît cît zeii-mi deter-a pătrunde, </l>
                  <l>Vegheat îți spui, și zic și eu ce știu, </l>
                  <l>Cît poate ști cu mintea muritorul, </l>
                  <l>Căci nu-s proroc și nu pricep nici zborul: </l>
                  <l>Nu mult de-acum, nu mult o să-ntîrzie, </l>
                  <l>De țara lui, nu mult, așa zic eu; </l>
                  <l>Chiar lanțuri tari de fier de-ar fi să-l ție, </l>
                  <l>Scorni-va chip să scape Odiseu, </l>
                  <l>Căci nu-l întrece-alt om în viclenie! </l>
                  <l>Dar haide-acum să-mi spui, voinice-al meu, </l>
                  <l>Al cui ești tu? Să juri că sînteți gemeni! </l>
                  <l>La ochi și frunte foarte mult îi semeni. </l>
                  <l>Căci pîn-a nu pleca pe mări străine, </l>
                  <l>La Troia-n cîmp, noi ne vedeam mereu. </l>
                  <l>De-atunci nici eu pe el, nici el pe mine.” </l>
                  <l>A zis. Iar Telemac: „Iubite-al meu! </l>
                  <l>Îmi spune mama, numai ea, vezi bine, </l>
                  <l>C-al lui copil aș fi. Dar știu și eu! </l>
                  <l>Pe lumea asta fost-a fiu vrodată </l>
                  <l>Vegheat să știe cine-i este tată? </l>
                  <l>Firește,-aș vrea și eu să fiu, amice, </l>
                  <l>Un fiu al unui tată ce-ar trăi </l>
                  <l>La casa lui, îmbătrînind ferice; </l>
                  <l>Dar cel ce-n lume mai mult suferi, </l>
                  <l>Din cîți au fost și sînt, așa se zice, </l>
                  <l>C-al ăstui tată neferice-aș fi. </l>
                  <l>Ce-ai vrut să știi, tu știi, iubite, dară.” </l>
                  <l>Răspunse-Atene-apoi, zicîndu-i iară: </l>
                  <l>„N-or pierde zeii-al casei voastre nume </l>
                  <l>Cît timp tu ești al Penelopei fiu! </l>
                  <l>Dar spune-mi drept, să știu și eu anume, </l>
                  <l>Ce-ospăț întinde-acest popor chefliu? </l>
                  <l>E nunt-aici, ori hram? Săracă lume! </l>
                  <l>Nu-mi pare-a fi cinstit! Și-aș vrea să știu, </l>
                  <l>Căci n-ar părea, cum văd, să fie praznic; </l>
                  <l>Și-așa se poart-aceștia de obraznic </l>
                  <l>Că scîrb-ar face-oricărui om cuminte </l>
                  <l>Să vad-acest viespar de ticăloși.” </l>
                  <l>Răspunse Telemac vorbind cuvinte: </l>
                  <l>„Mă-ntrebi și bine faci că mă descoși. </l>
                  <l>Cît timp trăia aici al meu părinte </l>
                  <l>În dulcea țar-a dragilor strămoși, </l>
                  <l>Era și-această cas-a noastră, poate, </l>
                  <l>Cu vaza ei și cu belșug în toate. </l>
                  <l>Dar altfel vrut-au zeii răzbunării, </l>
                  <l>Făcînd pe-al lumii cel mai bun bărbat </l>
                  <l>S-ajungă omul cel mai dat uitării! </l>
                  <l>De moartea lui n-aș plînge-așa-ntristat, </l>
                  <l>De-ar fi murit în focul zbuciumării </l>
                  <l>La Troia-n cîmp, de-ortaci încunjurat, </l>
                  <l>Ori chiar și-ntors, în primele clipite, </l>
                  <l>La casa lui, aici, pe mîni iubite. </l>
                  <l>Atunci i-ar fi-nălțat vestit mormîntul </l>
                  <l>Și-aheii noștri și vitejii soți, </l>
                  <l>Și-atunci l-ar fi avut întreg pămîntul </l>
                  <l>Pe-al său copil, cu cinste-ntre nepoți. </l>
                  <l>Dar neștiut pieri, tăcut ca vîntul! </l>
                  <l>Nu slavă ne-a lăsat, ci-amar la toți, </l>
                  <l>Iar mie-ntîi durerile și plînsul! </l>
                  <l>Și n-aș mai plînge-atîta pentru dînsul </l>
                  <l>De n-ar fi și-alt amar să mă destrame! </l>
                  <l>Cîți prinți aceste-ostroave stăpînesc, </l>
                  <l>În Dulichion și-n Zachint și-n Same </l>
                  <l>Și cîți pe-aici în Itaca domnesc, </l>
                  <l>Stau toți acum de capul bietei mame </l>
                  <l>Și toți o cer, și stau și-mi risipesc </l>
                  <l>Și cinstea mea și casa mea și-averea! </l>
                  <l>Iar mama biata n-are-n ea puterea </l>
                  <l>Să rup-așa sau altfel blăstămata </l>
                  <l>Pețire-a ei, căci nici nu-și ia bărbat, </l>
                  <l>Nici nu-i alungă! Iar averea, biata, </l>
                  <l>Mi-o sting aceștia, pînă m-or fi dat </l>
                  <l>În scurtă vreme și pe mine gata!” </l>
                  <l>Și-i zise Mente-atunci: „Adevărat </l>
                  <l>Că rău îi simți tu lipsa, biet de tine, </l>
                  <l>Să-i puie-n frîu pe-acești făr’ de rușine! </l>
                  <l>Că uite, de-ar veni și-ar sta deodată </l>
                  <l>Pe prag aici, cu coif pe cap, cu scut, </l>
                  <l>Cu două lănci în mîna sa bărbată </l>
                  <l>Și mîndru-n chip, așa cum l-am văzut </l>
                  <l>În viața mea de cea dintîie dată, </l>
                  <l>Cînd el întors din Efir a șezut </l>
                  <l>La noi și s-odihnea, iar eu copilu’ </l>
                  <l>Steteam s-ascult cum ne vorbea de Ilu, </l>
                  <l>(Căci și la el a mers cu iuțea navă, </l>
                  <l>Cătînd pentru săgeți un ir de pus </l>
                  <l>Pe vîrful lor, spre-a duce-n răni otravă; </l>
                  <l>Dar fric-avînd de zeii cei de sus, </l>
                  <l>Nu-i dete-unsoarea Il cel plin de slavă. </l>
                  <l>I-a dat-o însă tata, cînd i-a spus, </l>
                  <l>Că-i fuse tatei drag peste măsură), </l>
                  <l>Să vie el acu-ntr-acea făptură </l>
                  <l>Aci-ntre pețitori, s-audă sfatul </l>
                  <l>Ce-l fac acești nemernici între ei, </l>
                  <l>Și-n veci de veci amar le-ar fi-nsuratul </l>
                  <l>Dar, negreșit, acestea sînt la zei, </l>
                  <l>Să vie-ori nu să-și curețe palatul </l>
                  <l>Sărmanul Odiseu de-acești mișei! </l>
                  <l>Dar totuși eu te-ndemn, că foarte-mi pasă, </l>
                  <l>Cum poți s-alungi pe pețitori din casă. </l>
                  <l>Ascultă deci și-mi ia cuvîntu-n seamă! </l>
                  <l>Tu cheamă mîne pînă-n zori pe-ahei </l>
                  <l>La sfat obștesc — dar negreșit îi cheamă — </l>
                  <l>Vorbește-apoi și martori ia pe zei </l>
                  <l>Și cere-acestor prinți, dar făr’ de teamă, </l>
                  <l>Să plece pe-unde au averi și ei. </l>
                  <l>Iar mamă-ta, de-i place măritată, </l>
                  <l>Să plece-acasă la bogatu-i tată </l>
                  <l>Și-acolo nunta-n pace i-o gătească </l>
                  <l>Și zestre-i dea atît cît e cu drept </l>
                  <l>O fată dragă zestre să primească. </l>
                  <l>Iar tu apoi, așa-i mai înțelept, </l>
                  <l>Gătește-o navă (dar să nu-ți lipsească, </l>
                  <l>De vrei să birui, inima din piept) </l>
                  <l>Cu douăzeci de soți, și mergi și cată </l>
                  <l>Cam ce vorbesc pe-airi de dusu-ți tată. </l>
                  <l>Căci ori va ști vrun om vro știre-anume, </l>
                  <l>Ori Zvonul cel ce n-are alte trebi </l>
                  <l>Decît, pornit de Zevs, s-alerge-n lume. </l>
                  <l>Deci du-te-ntîi la Pilos, ca să-ntrebi </l>
                  <l>Pe Nestor, moșul cel cu vrednic nume; </l>
                  <l>Și-apoi la Menelau, îndeosebi, </l>
                  <l>Căci dintre-ahei, din toat-a noastră turmă, </l>
                  <l>Acasă el sosit-a cel din urmă. </l>
                  <l>De-auzi că-i viu și că de-ntors îi pasă, </l>
                  <l>Oricîte-amaruri date-acum îți sînt, </l>
                  <l>Tu rabdă tot și-un an întreg mai lasă. </l>
                  <l>Dar dac-auzi că-i mort și e-n pămînt, </l>
                  <l>Tu-n dulcea țară-ntoarce-mi-te-acasă </l>
                  <l>Și-ntîi de toate-nalță-i un mormînt. </l>
                  <l>Iar cînd va fi și-aceasta împlinită, </l>
                  <l>Găsește-i mă-tei omul și-o mărită. </l>
                  <l>Și-apoi cînd și-astea le-ai fi pus la cale, </l>
                  <l>Atunci să te gîndești cum să dobori </l>
                  <l>Pe toți aci-n palaturile tale, </l>
                  <l>Pe-acești nerușinați de pețitori, </l>
                  <l>Pe faț-ori și pe-ascuns. Dar nu agale </l>
                  <l>Și nici să nu te lași pînă-i omori. </l>
                  <l>Și nu-ți mai stea copilării în minte, </l>
                  <l>Căci nu mai ești copil de-acu-nainte! </l>
                  <l>Ori n-auziși ce nume plin de veste </l>
                  <l>Prin lume-și dobîndi, căci a trimis </l>
                  <l>Într-altă lume vrednicul Oreste </l>
                  <l>Pe-acel nelegiuit care-a ucis </l>
                  <l>Pe tată-său? Deci bună pildă-ți este! </l>
                  <l>Ești mare și frumos și cap deschis, </l>
                  <l>Deci fă ca să vorbească mari de tine </l>
                  <l>Cuvinte-acei din veacul cel ce vine! </l>
                  <l>Și-acum, eu sînt silit să plec la navă, </l>
                  <l>La soții mei, căci prea zăbavă fac </l>
                  <l>Și poate-or fi mirați de-a mea zăbavă. </l>
                  <l>Și-acest îndemn ți-l pui, de-ți e pe plac, </l>
                  <l>La inimă, și vezi de fă ispravă.” </l>
                  <l>Și-a scos cuvinte-oftate Telemac: </l>
                  <l>„Din suflet mi-ai vorbit, ca un părinte, </l>
                  <l>Și-n veci le voi ținea comoară-n minte. </l>
                  <l>Dar orice grabă ai și-oricît de mare, </l>
                  <l>Mai stai puțin, te rog! Să faci măcar </l>
                  <l>O baie-ntîi, să iai ceva mîncare — </l>
                  <l>Și cum să pleci așa, fără de-un dar, </l>
                  <l>Ieșind din casa mea ca orișicare? </l>
                  <l>Aș vrea să-ți dau vrun lucru, bun și rar, </l>
                  <l>Să-l ai odor de-a pururi de la mine, </l>
                  <l>C-așa-și dau doară oaspeții-ntre sine!” </l>
                  <l>Răspunse-Atene-atunci: „Te rog și-l lasă </l>
                  <l>Pe cînd mă-ntorc. Și nu mă mai opri, </l>
                  <l>Și-atunci mi-l dai să-l duc cu mine-acasă. </l>
                  <l>Și-alege-mi unul care crezi c-ar fi </l>
                  <l>De mare preț, că foarte mult îmi pasă. </l>
                  <l>Și-alt dar de preț, al meu, ți-l va plăti.” </l>
                  <l>Zicînd, zbură-n tăcere din odaie </l>
                  <l>Cum făr’ de sunet zboar-o cucuvaie. </l>
                  <l>Simți flăcăul răzvrătită firea </l>
                  <l>Și-n el puteri și inimă de leu; </l>
                  <l>Mai mult ca pîn-acum și amintirea </l>
                  <l>Cu totu-l năpădi de Odiseu. </l>
                  <l>Și sta gîndind și-l covîrșea uimirea </l>
                  <l>Și-n suflet pricepu c-a fost un zeu. </l>
                  <l>Veni-ntre pețitori deci îndrăznețul </l>
                  <l>Flăcău acum, s-asculte cîntărețul </l>
                  <l>Ce-n mijloc sta, cu mare glas cîntîndu-l, </l>
                  <l>Acel al grecilor cumplit amar </l>
                  <l>Pe care-Atene li-l urzi cu gîndul </l>
                  <l>Să-i piardă-n marea cea făr’ de hotar. </l>
                  <l>Ăst cîntec deci îl auzi, din rîndul </l>
                  <l>De sus al casei, fata lui Icar, </l>
                  <l>Și jos, pe scara plină de podoabe, </l>
                  <l>Veni grăbit cu două fete roabe. </l>
                  <l>Iar cînd, frumoasă, ea sosi-ntre strînșii </l>
                  <l>Fruntași aici, tăcut rămase stînd </l>
                  <l>Pe pragul salei largi, privind la dînșii; </l>
                  <l>Iar albul văl, din creștet rîurînd, </l>
                  <l>Cădea din două părți, umbrindu-i plînșii </l>
                  <l>Obraji frumoși, și-avea cu dînsa-n rînd </l>
                  <l>De-o parte și-alta cele două fete, </l>
                  <l>Și-oftînd, din prag, ea semn lui Femiu dete </l>
                  <l>„Tu, Femie, știi cîntări atît de multe </l>
                  <l>De oameni și de zei din cerul sfînt, </l>
                  <l>Cîntări din inimi și din suflet smulte; </l>
                  <l>De-acestea cîntă, căci atîtea sînt, </l>
                  <l>Iar ei, tăcuți, bînd vinul să te-asculte! </l>
                  <l>De ce nu lași tu jalnicul tău cînt, </l>
                  <l>Căci vai, pe mine, dintre toate-n lum ‘ </l>
                  <l>M-ajunse-amarul cel mai făr’ de nume! </l>
                  <l>Că plîng pe-un om, și inima mea scade </l>
                  <l>Jălind pe-acel ce nume-avu vestit </l>
                  <l>Prin tot pămîntul țărilor helade!” </l>
                  <l>Răspunse Te’emac atunci uimit: </l>
                  <l>„Eu, mamă dragă, nu știu de se cade </l>
                  <l>Să cerți ori nu pe-un cîntăreț dorit </l>
                  <l>De noi, și pe cuvîntul că ne cîntă </l>
                  <l>Ce-adînc în piept i-a pus o vrere sfîntă. </l>
                  <l>Dar nu-i de vină el ce cîntec scoate </l>
                  <l>Din inimă, căci asta-i darul lui! </l>
                  <l>De vină mai întîi e Joe, poate, </l>
                  <l>Că-i dete-asemeni dar, cum dă oricui </l>
                  <l>Un dar pe care-l vrea, că-i domn a toate! </l>
                  <l>Deci nu te supăra de cînt, căci nu-i </l>
                  <l>Cu drept să-nvinuiești ce vreau și zeii! </l>
                  <l>El cînt-amarul ce-l răbdar-aheii, </l>
                  <l>Căci lumii doară de-acel cînt îi pasă </l>
                  <l>Ce-i nou și e frumos, și-l vrea mereu. </l>
                  <l>Deci orișicît amar și griji te-apasă, </l>
                  <l>Tu trebuie să-l rabzi, cînd toți îl vreu. </l>
                  <l>Căci nu-și pierdu întoarcerea acasă </l>
                  <l>Și dulcea viață singur Odiseu, </l>
                  <l>Ci mulți au fost care-au pierit eroii, </l>
                  <l>Făcînd războiul plin de plîns al Troii. </l>
                  <l>Deci du-te tu-n odăi și-ți îngrijește </l>
                  <l>De casa ta, de furcă și război; </l>
                  <l>Ce-asculți tu ce-ntre tineri se vorbește? </l>
                  <l>Aici vom face numai ce vrem noi, </l>
                  <l>Și-anume eu, că eu sînt domn, firește!” </l>
                  <l>Așa i-a zis, iar ea s-a dus apoi, </l>
                  <l>Căci bine-l pricepu și-a fost uimită </l>
                  <l>De ce-nțeleaptă vorbă-i fu vorbită. </l>
                  <l>Iar cînd ajunse sus, pe plîns se puse, </l>
                  <l>Jălind pe cel jălit de-atîtea ori, </l>
                  <l>Și-a plîns așa pină ce-Atene-aduse </l>
                  <l>Un dulce somn pe ochii plîngători. </l>
                  <l>Ci-n sală jos scoteau acum nespuse </l>
                  <l>Cuvinte-acei obraznici pețitori, </l>
                  <l>Dorindu-și toți cu ea să-mpartă patul; </l>
                  <l>Și-urla de cîntec și de guri palatul. </l>
                  <l>Și-așa-ncepu-ntr-atîtea vorbe grele </l>
                  <l>Mîhnitul Telemac cuvîntul său: </l>
                  <l>„Voi, tineri pețitori ai mamei mele, </l>
                  <l>Cei foarte-obraznici și vorbind de rău! </l>
                  <l>Lăsați acum aceste vorbe rele </l>
                  <l>Cari nu se cad vorbite de-un flăcău </l>
                  <l>Și stați de-ospăț și s-ascultăm ce cîntă </l>
                  <l>Pe-acest cui zeii-i dar-o gură sfîntă, </l>
                  <l>Iar mîne-apoi voi aduna la sfatul </l>
                  <l>Obștesc pe-ahei și verde-o să vă fac </l>
                  <l>Să știți că cer să-mi părăsiți palatul! </l>
                  <l>Iar dacă vouă-ospețele vă plac, </l>
                  <l>Cinstiți-vă pe rînd cu ospătatul </l>
                  <l>La voi prin case, nu lăsînd sărac </l>
                  <l>Pe-un biet de om! Iar dac-așa vi-e placul, </l>
                  <l>Să stați de-a unui singur om, săracul, </l>
                  <l>Avere cît-a mai rămas, de care </l>
                  <l>Vă bateți joc acum ca niște hoți, </l>
                  <l>Atunci eu voi striga cu strigăt mare </l>
                  <l>La zeii cei de veci să-mi fie soți, </l>
                  <l>Și Zevs va face-amară răzbunare, </l>
                  <l>În casă să-mi pieriți cînește toți!” </l>
                  <l>A zis. Iar ei uimiți mușcau în buză </l>
                  <l>De ce-ndrăznețe vorbe-aveau s-auză. </l>
                  <l>Vorbind deci Antinou a lui Evpite, </l>
                  <l>Răspunse-așa: „Eu văd că mi te fac </l>
                  <l>Seninii zei s-arunci acu-ndrăznite </l>
                  <l>Cuvintele-ntre noi, o Telemac! </l>
                  <l>Dar nu dea Dumnezeu din cer, iubite, </l>
                  <l>Să iai domnia, cum ți-ar fi pe plac! </l>
                  <l>Deși e dreptul tău, cum se-nțelege, </l>
                  <l>Dar dare-ar Zevs să nu ne-ajungi tu rege!” </l>
                  <l>Răspunde Telemac: „Dar, Antinoe, </l>
                  <l>De ce te superi pentru vorba mea? </l>
                  <l>Să iau domnia, nu ți-ar fi pe voie, </l>
                  <l>O cred, dar crezi că eu poate n-aș vrea? </l>
                  <l>Ba vreau domnia, dacă vrea și Joe. </l>
                  <l>Ori domn a fi e, poate, faptă rea? </l>
                  <l>Dar nu e rea. Căci lui și vaza-i crește, </l>
                  <l>Și-averea lui și casa lui sporește. </l>
                  <l>Dar nu de rege-i vorba, căci în țară </l>
                  <l>Sînt prinți destui ai neamului aheu; </l>
                  <l>S-o ia vrun prinț dintr-ăștia, așadară, </l>
                  <l>De-i mort, firește, regele-Odiseu! </l>
                  <l>Vorbesc de casa mea, nu ce-i pe-afară, </l>
                  <l>Și-n casa mea sînt rege singur eu! </l>
                  <l>Ulis cel mort e-n fiu Ulise viul; </l>
                  <l>Ce-a fost al lui, al meu e, că-i sînt fiul!” </l>
                  <l>Răspunse Evrimah atunci, băiatul </l>
                  <l>Bătrînului Polib: „E drept ce-ai spus, </l>
                  <l>Căci cine ne-o fi domn, e taină-n sfatul </l>
                  <l>Cel sfînt de veci al zeilor de sus! </l>
                  <l>Și-averea ta-i a ta. Și-al tău palatul. </l>
                  <l>Să nu dea Dumnezeu să-l văd adus </l>
                  <l>În Itaca pe-un om ce-ar vrea să-ți prade </l>
                  <l>Averea ta-ntr-un fel cum nu se cade. </l>
                  <l>Dar de-alta-mi pasă să te-ntreb, voinice! </l>
                  <l>De-acel străin. Ce-avea, ca să-l primești? </l>
                  <l>În care parte-a lumii noastre zice </l>
                  <l>Că-i este-orașul? Îți aduse vești </l>
                  <l>De tatăl tău, că-ndat-o să ne pice? </l>
                  <l>Ori alte trebi avea, să-l sprijinești? </l>
                  <l>Ce om ciudat e el, oricine este! </l>
                  <l>Precum veni s-a dus fără de veste, </l>
                  <l>Fățiș nevrînd să aibă vro-ntîlnire </l>
                  <l>Cu noi. Dar după chip, nu-i om de rînd!” </l>
                  <l>Răspunse Telemac: „A lui sosire </l>
                  <l>S-a stins de mult! Și mi-a pierit din gînd </l>
                  <l>Să umblu doar aș mai avea vro știre. </l>
                  <l>Pe nimeni nu mai cred de-acum nicicînd, </l>
                  <l>Și nici nu vreau să iau vrodată sama </l>
                  <l>Ce spun prorocii, cîți îi cheamă mama! </l>
                  <l>Străinu-acesta Mentes se numește, </l>
                  <l>Al lui Anhial, din viță de eroi, </l>
                  <l>Și-n mîndru-ostrov în Tafos stăpînește; </l>
                  <l>Un oaspe-al tatei și-un amic cu noi.” </l>
                  <l>Așa vorbi, ci-n gînd știa, firește, </l>
                  <l>C-a fost un zeu din cer. Iar prinții-apoi </l>
                  <l>Se-ntoarseră la joc și glas de liră </l>
                  <l>Și pîn-adînc în noapte chefuiră. </l>
                  <l>Cînd neagra noapte-apoi sosi grăbită, </l>
                  <l>S-au dus pe-acasă toți. Iar Telemac, </l>
                  <l>Trecînd prin curtea trainic îngrădită, </l>
                  <l>Mergea mîhnit spre mîndrul său iatac </l>
                  <l>Din partea casei cea mai-nalt clădită </l>
                  <l>Ce-avea-mprejur priveliște pe plac. </l>
                  <l>Și-aprinsă-n mîni îi ridica făclia, </l>
                  <l>Mergînd în rînd cu el, Euriclia, </l>
                  <l>Bătrîna doic-a lui și-ngrijitoare </l>
                  <l>Și-o fată de-a lui Op, pe care-a dat </l>
                  <l>Laert, pe cînd era-ntr-a vîrstei floare, </l>
                  <l>Un preț de douăzeci de boi, și-a stat </l>
                  <l>În casa lui și-n vază și-n onoare </l>
                  <l>Ca și-o soție-a sa cu-adevărat, </l>
                  <l>Ci-n pat cu ea nu vru să se-mpreune, </l>
                  <l>Căci n-ar fi dus cu doamna zile bune. </l>
                  <l>Ea deci ducea aprinsa lumînare, </l>
                  <l>Bătrîna ce-l crescu de mititel </l>
                  <l>Și-l și iubea mai mult decît oricare </l>
                  <l>Din mulții-argați ce-avea pe lîngă el. </l>
                  <l>Deschise deci iatacul larg și mare </l>
                  <l>Și-ntrînd șezu pe-un scaun puțintel; </l>
                  <l>Scoțînd apoi frumosul strai de lînă, </l>
                  <l>I-l dete ei, iar vrednica bătrînă </l>
                  <l>L-a șters de praf, l-a pus cu binișorul </l>
                  <l>In cui deasupra patului scobit. </l>
                  <l>Ieșind apoi a tras de lucitorul </l>
                  <l>Belciug de-argint, și ușa s-a lipit, </l>
                  <l>Și-n urmă cu-o curea a-ntins zăvorul. </l>
                  <l>Deci noaptea-ntreagă el, acoperit </l>
                  <l>Astfel cu cerga cea de moale lînă, </l>
                  <l>Gîndea la drumul cel urzit de zînă.</l>
               </lg>
            </div>
            <div type="div2" rend="P8">
               <head>
                  <label>Cartea II</label>
                  <lb/>Adunarea Aheilor</head>
               <lg>
                  <l>Cînd roșul cer în zori de zi s-aprinse, </l>
                  <l>Grăbit sări viteazul prinț din pat. </l>
                  <l>Vestminte-a pus pe el, apoi încinse </l>
                  <l>Voinica spadă peste pieptul lat, </l>
                  <l>Frumoase-opinci sub tălpi apoi își prinse, </l>
                  <l>Și-un zeu părea că iese din palat. </l>
                  <l>Chemînd pe crainici, i-a trimis să sune, </l>
                  <l>La sfat obștesc pe-ahei azi să-i adune. </l>
                  <l>Deci ei mergînd, chemau cu strigăt mare, </l>
                  <l>Și iuți veneau și tineri și bătrîni. </l>
                  <l>Porni apoi și el la adunare </l>
                  <l>Cu-o mîndră suliță de-aramă-n mîni. </l>
                  <l>Nu singur el, ci-urmîndu-l pe cărare </l>
                  <l>Frumoși și mari, cu părul alb, doi cîni. </l>
                  <l>Și-Atene-i da lumină-n chipul feții </l>
                  <l>Și stînd, priveau mirați la el drumeții. </l>
                  <l>Mergînd, șezu pe scaun ca stăpînii, </l>
                  <l>În tronu-n care tată-său ședea. </l>
                  <l>Și loc făcură toți, atunci, bătrînii. </l>
                  <l>Și-așa-ntre ei Egiptie-acum vorbea, </l>
                  <l>Acel ce, gîrbov, cu sprijinul mînii </l>
                  <l>Bătrînul trup pe cîrje și-l proptea </l>
                  <l>Și multe și știa din vremi trecute, </l>
                  <l>Dar om ce-n plînsul inimii durute </l>
                  <l>Jălea pe-un fiu al său care-i plecase </l>
                  <l>Cu regele-Odiseu și-alt mult popor </l>
                  <l>La sfîntul Iliu, cel cu mîndre case: </l>
                  <l>Pe-Antif cel bun, iubit al său fecior, </l>
                  <l>Pe care, viu, ciclopul îl mîncase, </l>
                  <l>Pe cel din urmă,-n negrul lui ponor. </l>
                  <l>Și-avea și-alți trei flăcăi, din care unul </l>
                  <l>Era-ntre pețitori și el, nebunul, </l>
                  <l>Iar doi vedeau de casă și de-avere; </l>
                  <l>Dar el plîngea pe-Antif, pe-Antif mereu! </l>
                  <l>Plîngînd și-acum, el zise cu durere: </l>
                  <l>„Cu bine să-mi primiți cuvîntul meu, </l>
                  <l>Fruntași feaci și-a neamului putere! </l>
                  <l>De cînd dumnezeiescul Odiseu </l>
                  <l>Ni-e dus cu oști pe-ntunecata mare, </l>
                  <l>Noi n-am făcut nici sfat, nici adunare. </l>
                  <l>Și-al cui fu gîndul dup-atîta vreme? </l>
                  <l>E om bătrin, ori de putere plin? </l>
                  <l>Și care-a fost nevoia să ne cheme? </l>
                  <l>Vro veste-a prins că oștile ne vin? </l>
                  <l>Ori poate de vrun rău obștesc se teme, </l>
                  <l>Pornit de-aici din țară, sau străin? </l>
                  <l>Oricine-ar fi, mi-e vrednic om. Iar Joe </l>
                  <l>Să-i dea din plinul tot ce-i e pe voie!” </l>
                  <l>A zis, și-atunci simțind îmbucurată </l>
                  <l>In pieptu-i inima de-un semn cu spor, </l>
                  <l>Nu stete Telemac șezînd, ci-ndată </l>
                  <l>Ieși la mijloc, stînd între popor. </l>
                  <l>Tăcu atunci mulțimea adunată, </l>
                  <l>Iar sprintenul la minte Pisenor, </l>
                  <l>Un crainic vechi, i-a pus în mîni toiagul. </l>
                  <l>Răspunse-ntîi la ce vorbi moșneagul: </l>
                  <l>„Iubite moș! De față e bărbatul </l>
                  <l>Acel ce v-a chemat. Și-s eu. Dar vești </l>
                  <l>Că oștile ne vin cu-nstrăinatul </l>
                  <l>Părinte-al meu, eu n-am. Și nici obștești </l>
                  <l>Nevoi nu m-au făcut s-adun azi sfatul. </l>
                  <l>E numai lucrul meu care dorești </l>
                  <l>Să-l știi; și-i rău, căci azi e-ngrămădită </l>
                  <l>Pe casa mea o pacoste-ndoită. </l>
                  <l>Întîi, că mi-am pierdut un tată care </l>
                  <l>Aci-ntre voi ca rege-a stăpînit, </l>
                  <l>Și bun și blînd și numai îndurare. </l>
                  <l>Iar celalalt, cu mult mai de jălit, </l>
                  <l>Ce-mi duce casa spre-o ruină mare, </l>
                  <l>Sînt prinții-acestui neam ce-au năvălit </l>
                  <l>Și cer pe mama toți cu stăruință. </l>
                  <l>Și-acum nici mamei nu-i e pe voință, </l>
                  <l>Nici ei, de teamă, nu se duc la tata </l>
                  <l>Miresei lor, la el, care-ar putea, </l>
                  <l>Zic singur el, să-și înzestreze fata </l>
                  <l>Și-oricui îi place lui și ei s-o dea. </l>
                  <l>Ci stînd la mine-mi dau averea gata, </l>
                  <l>Că zi cu zi n-au cumpăt de-a tăia </l>
                  <l>Și boi și capre și-s stăpîni cu plinul, </l>
                  <l>Și-ospețe fac și beau și-mi zvîntă vinul. </l>
                  <l>Și-așa mă jăfuiesc și gol mă lasă, </l>
                  <l>Căci nu-i un om ca Odiseu acum </l>
                  <l>S-alunge-acest cumplit blăstăm din casă, </l>
                  <l>Iar noi să-l alungăm, noi n-avem cum. </l>
                  <l>Deci soarta asta prea amar m-apasă </l>
                  <l>Și negreșit că voi ajunge-n drum, </l>
                  <l>Căci n-am pe nimeni prietin la durere! </l>
                  <l>Eu, da, m-aș apăra să am putere, </l>
                  <l>Căci soarta care mi-o gătesc e crudă </l>
                  <l>Și piere rușinos și casa mea. </l>
                  <l>Mă mir, ahei, cum nu vă prinde-o ciudă </l>
                  <l>Și cum nu vi-e rușine c-ar putea </l>
                  <l>Uimiți vecinii dimprejur s-audă! </l>
                  <l>Uitați că mîna zeilor e grea? </l>
                  <l>Și, pot, din buni, să ni se schimbe zeii. </l>
                  <l>Mîhniți de cîte rele fac aheii! </l>
                  <l>Vă rog pe Zevs și pe Dreptatea care </l>
                  <l>Adun-ori despreună-orice-ntruniri, </l>
                  <l>Opriți, ahei, această desfrînare! </l>
                  <l>Căci am și-așa destule-acum mîhniri, </l>
                  <l>Deci nu-mi mai faceți și-alta mult mai mare </l>
                  <l>Făcut-a cuiva tata asupriri? </l>
                  <l>Făcut-a vrun nedrept cu dușmănie </l>
                  <l>Ca-n schimb acum să-mi dați răsplata mie? </l>
                  <l>Dar mult mai drept ar fi atunci ca toate </l>
                  <l>Chiar voi să le mîncați, și-averi și boi. </l>
                  <l>Și mie mi-ar plăcea așa; căci, poate, </l>
                  <l>De-ați face-o pe nedrept, eu de la voi </l>
                  <l>Cu vremea negreșit că mi le-aș scoate! </l>
                  <l>Atuncea eu, cerîndu-le-napoi, </l>
                  <l>Aș sta de voi, cătînd în lege scutul, </l>
                  <l>Și nu mi-aș pierde făr’de rost avutul. </l>
                  <l>Așa, acum, la ce sfîrșit mă mînă </l>
                  <l>Ăst foc fără de leac, de voi aprins?” </l>
                  <l>Trînti atuncea sceptrul sfînt din mînă </l>
                  <l>Și foarte mînios apoi a prins </l>
                  <l>Să plîngă mult, și-a plîns cu hohot pînă </l>
                  <l>Ce-ntreg poporu-a fost de milă-nvins. </l>
                  <l>Și nimeni nu-ndrăzni cuvînt să scoată, </l>
                  <l>Ci singur Antinou ieși din gloată: </l>
                  <l>„Oh, mîndre Telemac! Ce zeu te-ntramă </l>
                  <l>Să-ți suni ca-n trîmbiți relele mînii? </l>
                  <l>Dai vina tot pe prinți, cum bag de samă, </l>
                  <l>Și-ocări le-arunci c-ar face nebunii. </l>
                  <l>Dar nu-s de vină ei, ci draga-ți mamă, </l>
                  <l>Că-i nesfîrșit burduf de viclenii! </l>
                  <l>Trei ani acum, și-al patrulea sosește, </l>
                  <l>De cînd pe toți aheii ne-amăgește </l>
                  <l>Și-ochi dulci ne face tuturor de-a rîndul, </l>
                  <l>Pe-ascuns dînd veste-oricărui dintre noi </l>
                  <l>Că-l vrea bărbat, dar alta-i este gîndul </l>
                  <l>Și multe-a mai scornit, și-ntîi și-apoi. </l>
                  <l>Dar cea mai mare-a fost, că, așezîndu-l </l>
                  <l>În casa ei, țesea la un război, </l>
                  <l>Supțire-o pînză nesfîrșit de lungă </l>
                  <l>Și-așa zicea, și-așa ne strînse-n pungă: </l>
                  <l>«Vai, prinți ce mă pețiți! Mi-e mort iubitul </l>
                  <l>Bărbat; dar dati-mi timp (căci am și tort </l>
                  <l>De-ajuns, și-apoi grăbi-vom și nuntitul) </l>
                  <l>Să tes dintîi un giulgi de pus pe mort, </l>
                  <l>Să-l am pentru Laerte preaslăvitul! </l>
                  <l>Să nu-mi aud ocări ce rău mă port </l>
                  <l>Că nu-i făcut un giu’gi, după putere, </l>
                  <l>Căci strînse doar nespus de mare-avere.» </l>
                  <l>Așa spunea, și noi credeam ce spuse. </l>
                  <l>Țesea deci ziua-ntreagă-ntre femei, </l>
                  <l>Dar noaptea, la făclii anume-aduse, </l>
                  <l>Strica pe-ascunsul toată pînza ei. </l>
                  <l>Trei ani așa cu vorba ea ne duse, </l>
                  <l>Bătîndu-și joc de tine și de-ahei. </l>
                  <l>Dar cînd apoi sosi și-a patra vară, </l>
                  <l>Aceste mari minciuni i se-nfundară, </l>
                  <l>Căci una din femei ne-a spus ce este; </l>
                  <l>Și-am prins-o-ntr-adevăr la ea-n iatac, </l>
                  <l>Stricînd urzeli, că-ntrarăm făr’de veste. </l>
                  <l>I-a fost apoi ori nu i-a fost pe plac, </l>
                  <l>Silită fu să curme-acea poveste. </l>
                  <l>Știute-acestea toate ți le fac, </l>
                  <l>Să știi și tu-n prunceasca ta prostie, </l>
                  <l>Și tot acest popor de-ahei s-o știe! </l>
                  <l>Alung-o deci! Să meargă-n pace-acasă </l>
                  <l>La tată-său! Și-aleagă-și de bărbat </l>
                  <l>Pe cine vrea și-i place; nu ne pasă. </l>
                  <l>Dar dacă-și puse gînd nestrămutat </l>
                  <l>Să-și bată joc de noi și nu se lasă </l>
                  <l>De cîte-Atene Palas i le-a dat, </l>
                  <l>Și minte bună-n cap și gînduri bune </l>
                  <l>Și mîni de-a țese lucruri de minune, </l>
                  <l>Și umblă născocind povești viclene </l>
                  <l>Cum n-a mai iscodit vreun pămîntean </l>
                  <l>Atari minciuni, nici Tiro, nici Mikene, </l>
                  <l>Și nici Alcmene-al tatei miceian, </l>
                  <l>Nici nime-ntre nevestele-aheiene </l>
                  <l>(Căci n-a avut nici una cap viclean </l>
                  <l>Ca mamă-ta), s-o știe de la mine </l>
                  <l>Că p-asta una n-a-nvîrtit-o bine! </l>
                  <l>Deci noi îți vom mînca și-averi și vite </l>
                  <l>Cît timp va sta de gîndul ei nebun </l>
                  <l>Ce-l are-acum, să nu se mai mărite! </l>
                  <l>Ea, negreșit, își face-un nume bun, </l>
                  <l>Dar ție dor de-averi, o, preaiubite! </l>
                  <l>Și pînă cînd n-o vrea — așa ți-o spun — </l>
                  <l>S-aleagă dintre-ahei pe cine-i place, </l>
                  <l>Ce facem azi, mereu de-acum vom face!” </l>
                  <l>Răspunse-atunci cel plin de iscusință: </l>
                  <l>„De-i tata mort ori viu, oricum ar fi, </l>
                  <l>Ce-mi ceri e lucru peste-orice putință! </l>
                  <l>Cum crezi tu c-aș putea eu izgoni </l>
                  <l>Pe mama mea, care mi-a dat ființă? </l>
                  <l>Și-atîta zestre n-aș putea plăti, </l>
                  <l>Căci tată-său mi-ar cere aspru sama, </l>
                  <l>Cînd însumi aș goni de-aici pe mama. </l>
                  <l>De rău-acesta chiar de nu m-aș teme, </l>
                  <l>Mă tem să nu mă bată Dumnezeu </l>
                  <l>Cînd mama blăstămînd va sta să cheme </l>
                  <l>Urgia sfîntă peste capul meu </l>
                  <l>Și lumea-ntreagă mi-ar zvîrli blesteme. </l>
                  <l>Tu poți să ceri ce spui. Dar nu pot eu! </l>
                  <l>Iar ceea ce vă spun de nu vă place, </l>
                  <l>E larg acest pămînt, plecați în pace </l>
                  <l>Și-ospețe faceți cît le vreți de pline </l>
                  <l>Și unii pe-alții v-ospătați pe rînd, </l>
                  <l>Mîncînd a voastre-averi, dar nu străine! </l>
                  <l>Iar dacă vi-e mai bine-așa, mîncînd </l>
                  <l>Averea unui singur om, ei bine, </l>
                  <l>Eu zeii voi chema, la cer strigînd </l>
                  <l>Și Zevs odată tot va bate hoții, </l>
                  <l>Cînește-n casă să-mi pieriți cu toții!” </l>
                  <l>A zis. Iar Zevs, stăpînul fulgerării, </l>
                  <l>Trimise doi vulturi, din cer senin, </l>
                  <l>Cu-ntinse-aripi aceștia-n largul zării </l>
                  <l>Zburau apropiați și-n umblet lin; </l>
                  <l>Dar cînd au fost deasupra adunării, </l>
                  <l>Privind poporul cel de vuiet plin, </l>
                  <l>Mult timp s-au învîrtit pe sus alene </l>
                  <l>Și multe-n jos ei lepădară pene </l>
                  <l>Și lung deasupra capetelor multe </l>
                  <l>Priveau, vestind pierire tuturor; </l>
                  <l>Și-n urmă, sfîșiați, cu pene smulte, </l>
                  <l>Zburară-n dreapta peste-orașul lor. </l>
                  <l>Vai, dac-ar fi voit atunci s-asculte </l>
                  <l>De sfîntul semn mulțimea de popor! </l>
                  <l>Căci semn văzură și puteau să vadă </l>
                  <l>Ce rele-aveau asupră-le să cadă! </l>
                  <l>Vorbi atunci deci Haliters, născutul </l>
                  <l>Din Mastor, moșul cel ce-i întrecea </l>
                  <l>Pe toți feacii țării cu trecutul </l>
                  <l>Bătrînei vieți ce-n urmă-și o avea </l>
                  <l>Și și-ntre toți mai bine priceputul </l>
                  <l>La zbor de paseri, de-unde prorocea. </l>
                  <l>Și-a zis crezînd un bine că le-ar face: </l>
                  <l>„O vorbă s-ascultați, suflări feace! </l>
                  <l>Dar prinții mai ales, ei să-și desfunde </l>
                  <l>Urechile! Căci rele sorți văd eu </l>
                  <l>Plutind asupra lor. Eu nu știu unde, </l>
                  <l>Dar știu că este-aproape Odiseu, </l>
                  <l>Urzind — și-aceasta nu o voi ascunde — </l>
                  <l>Acestor prinți sfîrșit și-amar și greu! </l>
                  <l>Dar și-altor mulți în dulcea noastră țară </l>
                  <l>Venirea lui le-o fi o zi amară. </l>
                  <l>Deci noi să facem sfat ce-i mai cu minte: </l>
                  <l>S-oprim pe prinți și să-i gonim din loc, </l>
                  <l>Sau plece înșiși ei mai înainte, </l>
                  <l>Căci asta-i pentru toți mai bun mijloc. </l>
                  <l>Iar eu aici, eu nu vorbesc cuvinte, </l>
                  <l>Ci bine știu ce spun, și ca proroc, </l>
                  <l>Căci știu ce-au fost lui Odiseu ursite </l>
                  <l>Și toate-acestea văd că sînt sosite, </l>
                  <l>Precum spuneam și-n ziua blăstămată </l>
                  <l>Cînd el plecă-n corăbii de la noi </l>
                  <l>La Ilion cu-aheii toți deodată. </l>
                  <l>Spuneam că el răbda-va mari nevoi, </l>
                  <l>Pierzînd pe soți în marea cea sărată </l>
                  <l>Și, după douăzeci de ani apoi, </l>
                  <l>Străin și neștiut o să sosească. </l>
                  <l>Și toate-acum încep să se-mplinească!” </l>
                  <l>A zis. Iar Evrimac: „Ascultă-ncoace! </l>
                  <l>Tu du-te la copii, moșnege-al meu, </l>
                  <l>Și-acolo fii proroc, să nu se joace </l>
                  <l>Cu soarta lor mai știu eu care zeu, </l>
                  <l>Și-abate răul de la ei, proroace! </l>
                  <l>Într-astea sînt proroc mai tare eu! </l>
                  <l>Căci multe-s paseri prin văzduh văzute, </l>
                  <l>Dar n-aduc toate știri de-a fi crezute. </l>
                  <l>Să știi că Odiseu e mort departe! </l>
                  <l>Și bine-ar fi, pierit să ne fi fost </l>
                  <l>Și tu cu el, spre a nu vorbi deșarte </l>
                  <l>Și-a nu mai fi proroc așa de prost! </l>
                  <l>Ori vreai pe Telemac să ni-l întarte </l>
                  <l>Atari prostii vorbite făr de rost? </l>
                  <l>Ești gol și crezi că poate-acum te-ai drege </l>
                  <l>Ș-aștepți, dacă ți-ar da, vrun dar, moșnege? </l>
                  <l>Dar una-ți spui, iar asta va să fie! </l>
                  <l>Fiindcă tu pricepi și prorocii, </l>
                  <l>De-o fi să văd că vrei s-ațîți mînie </l>
                  <l>In ăst băiat, spuindu-i nebunii, </l>
                  <l>Cu-atît mai rău de el, că n-o să-i vie </l>
                  <l>De-aici nici un folos, așa să știi, </l>
                  <l>Iar ție-o gloabă-ți vom trînti, la vreme, </l>
                  <l>Încît, plătind-o, inima-ți va geme. </l>
                  <l>Iar pentru Telemac mi-e ăsta sfatul, </l>
                  <l>Și-i cel mai bun: afară el s-o dea </l>
                  <l>Pe maică-sa și-alunge-o la palatul </l>
                  <l>Tătîne-său și-acolo va avea </l>
                  <l>Și nunta ei, și zestrea, și bărbatul! </l>
                  <l>Căci pîn-atunci, de-aici, nu cred c-ar vrea </l>
                  <l>Să plece prinții. Știu de bună seamă. </l>
                  <l>Căci nouă azi de nime nu ni-e teamă! </l>
                  <l>Nici chiar de Telemac, oricîte-ar spune </l>
                  <l>Cu vorbe mari, în neputința lui! </l>
                  <l>Și nici de cîte-ndrugi povești nebune </l>
                  <l>Tu, cel ce umbli prorocind ce nu-i. </l>
                  <l>Vorbind așa te faci o urîciune </l>
                  <l>Acestui neam! Iar celuilalt i-o spui </l>
                  <l>Că mult mai au averile-i să scadă </l>
                  <l>Cît timp iubita-i mamă n-o să vadă </l>
                  <l>Să-și ia bărbat și stă nepăsătoare, </l>
                  <l>Căci noi aici, păzindu-i cinstea ei, </l>
                  <l>Ne pierdem vremea-n sfezi bănuitoare; </l>
                  <l>Și parcă-n lume n-ar mai fi femei, </l>
                  <l>Să-și caute-oricare una să se-nsoare!” </l>
                  <l>Așa vorbi și-acesta printre-ahei. </l>
                  <l>Și iar s-a ridicat atunci și zise </l>
                  <l>Iubitul fiu al regelui Ulise ‘ </l>
                  <l>„O, fii pe pace, Evrimac, de toate, </l>
                  <l>Cu toți aheii! C-ați fi răi și hoți </l>
                  <l>De-acum nici un cuvînt nu voi mai scoate! </l>
                  <l>Știu toate zeii-acum, știu grecii toți! </l>
                  <l>Dar haide-acum și dați-mi de se poate </l>
                  <l>O navă deci și douăzeci de soți, </l>
                  <l>Să plec la Pilos ori și mai-nainte, </l>
                  <l>S-adun vegheate știri de-al meu părinte, </l>
                  <l>Căci ori va ști să-mi spuie oarecine, </l>
                  <l>Ori pot să prind din zvonuri vrun cuvînt. </l>
                  <l>Iar dac-o fi s-aud că-i viu și vine, </l>
                  <l>Un an voi mai răbda și-așa cum sînt </l>
                  <l>Mîhnit de voi; iar dacă-i mort, vezi bine, </l>
                  <l>De-ntîi voi îngriji să-i fac mormînt; </l>
                  <l>Și după ce-or fi grijile-mplinite, </l>
                  <l>Voi da și mamei om să se mărite!” </l>
                  <l>A zis, și-apoi șezu. Și dintre cete </l>
                  <l>Vorbi atunci și Mentor, omu-acel </l>
                  <l>Ce-n toate soț lui Odiseu îi stete </l>
                  <l>Și-i fu și-amicul cel mai bun, și-astfel </l>
                  <l>Pe cînd plecă-n război, în seamă-i dete </l>
                  <l>Și-averi și slugi, s-asculte toți de el, </l>
                  <l>Și și pe fiu i l-a-ncrezut în pază. </l>
                  <l>Deci zise-acest bătrîn, cel plin de vază: </l>
                  <l>„Fruntași ahei, să-mi dați cuvînt și mie! </l>
                  <l>Eu, dragii mei, de-acum așa m-aștept </l>
                  <l>Că nici un rege-n lume să nu fie </l>
                  <l>Nici bun și blînd și scut al celui drept, </l>
                  <l>Ci toate să le facă-ntru mînie </l>
                  <l>Și-o inimă de lup să aibă-n piept, </l>
                  <l>Căci nimeni pe-Odiseu nu-l are-aminte, </l>
                  <l>C-a fost și blînd stăpîn și bun părinte! </l>
                  <l>Deci nu pe prinți îi cert de-o fărdelege </l>
                  <l>Ce-n proastă mintea lor o fac semeți; </l>
                  <l>Mîncînd străine-averi, ei, se-nțelege, </l>
                  <l>Că-și dau pieririi propriile vieți, </l>
                  <l>Crezînd că-i dus de veci al nostru rege. </l>
                  <l>Pe voi vă cert, feaci, că stînd ședeți </l>
                  <l>Și muți și orbi, și nu-nfrînați hainii, </l>
                  <l>Cînd voi sînteți cei mulți, iar ei puținii!” </l>
                  <l>Răspunse Leocrit cu tari cuvinte: </l>
                  <l>„Ce vorbe ticăloase stai să spui, </l>
                  <l>Bătrîn răutăcios și strîmb la minte! </l>
                  <l>Tu-ncerci acu-mpotrivă să ni-l pui? </l>
                  <l>Nu singur el, dar nu ne-ar sta nainte </l>
                  <l>Nici mulți și-oricîți ar fi năimiții lui. </l>
                  <l>Dar chiar și-Ulise cel cu multe sfaturi </l>
                  <l>De-ar vrea, sosind, s-alunge din palaturi </l>
                  <l>Pe prinți pe cînd ei prăznuiesc la masă, </l>
                  <l>Nevestei lui de loc nu i-ar plăcea </l>
                  <l>Văzîndu-l c-a sosit, oricît îi pasă! </l>
                  <l>Iar dacă el cu noi cei mulți ar vrea </l>
                  <l>Să-nceapă lupta, chiar la el în casă </l>
                  <l>Urîtă moarte cred c-ar mai avea! </l>
                  <l>Deci vorba-ți fu, cum vezi, prostie mare. </l>
                  <l>Dar haid, plecați la treburi fiștecare, </l>
                  <l>Iar navă lui îi găti prorocul </l>
                  <l>Și Mentor, moșii cei cu lungi povești, </l>
                  <l>Căci el pe-aceștia doi avu norocul </l>
                  <l>De mic să-i aibă sfetnici părintești! </l>
                  <l>Dar foarte cred că n-o să-și schimbe locul. </l>
                  <l>Ci stînd afla-va toate-acele vești </l>
                  <l>În Itaca, șezînd acasă-n pace, </l>
                  <l>Căci drumul ăsta-n veci nu ni-l va face!” </l>
                  <l>Așa vorbind, el sparse adunarea </l>
                  <l>Și toți s-au risipit, pulpoșii-ahei. </l>
                  <l>Iar prinții spre palat luînd cărarea, </l>
                  <l>S-au dus să-nceap-ospăț ca de-obicei. </l>
                  <l>Dar bietul Telemac mergînd la marea </l>
                  <l>Cea sfîntă, sta mîhnit pe malul ei </l>
                  <l>Și trist, spălîndu-și miinile flăcăul, </l>
                  <l>Atenei se ruga spuindu-și răul: </l>
                  <l>„Ascultă-mă tu, zeule-al scăpării, </l>
                  <l>Acel ce ieri venind la noi, de sus, </l>
                  <l>Mi-ai spus să plec pe-adîncul sterp al mării </l>
                  <l>Să-ntreb de bietul tata care-i dus </l>
                  <l>Și dus îmi este-n noaptea-nstrăinării! </l>
                  <l>O, zeu din cer, tu vezi cum mi s-au pus </l>
                  <l>În drum și m-au oprit să plec, aheii! </l>
                  <l>Și prinții mai ales, ce-mi fac, mișeii!” </l>
                  <l>Așa plîngea. Și-Atene-atunci venit-a, </l>
                  <l>Ca Mentor cel bătrîn la chip și glas. </l>
                  <l>Și stînd în fața lui atari vorbit-a: </l>
                  <l>„Să nu te dai! Și șovăitul pas </l>
                  <l>Să-l schimbi de-acum, să nu-ți mai plîngi ursita, </l>
                  <l>Că-n suflet chiar și-un strop de ți-a rămas </l>
                  <l>Din sufletul ce-avea al tău părinte, </l>
                  <l>Cel drept și bun și-n fapte și-n cuvinte </l>
                  <l>Ei nu te-or doborî, oricîti s-ar strînge, </l>
                  <l>Nici nu-ți va fi ăst drum fără de spor. </l>
                  <l>Dar dacă, Telemac, tu nu ești sînge </l>
                  <l>Și trup din trupul lui și-al lui fecior, </l>
                  <l>Atunci mă tem că prinții te-or înfrînge! </l>
                  <l>Puțini copii sînt ca părinții lor </l>
                  <l>De buni; mai răi sînt cea mai mare gloată, </l>
                  <l>Mai buni nu sînt nici trei în lumea toată! </l>
                  <l>Dar tu nici rău nu ești, nici necuminte. </l>
                  <l>Și ca și Odiseu vei fi de bun, </l>
                  <l>Deci cred că vei fi om de-acu-nainte! </l>
                  <l>Tu n-asculta pe pețitori ce-ți spun, </l>
                  <l>Că nu-s nici drepți, nici sinceri în cuvinte: </l>
                  <l>Ei înșiși capul în primejdie-l pun, </l>
                  <l>Că nu-și cunosc ursita ce-o să ceară </l>
                  <l>Ca toți deodată și-ntr-o zi să piară. </l>
                  <l>Dar drumul tău nimic să nu-l abată! </l>
                  <l>Eu, cel mai bun amic cu Odiseu </l>
                  <l>Și cel mai vechi al bietului tău tată, </l>
                  <l>Îți dau o nav-a mea. Și plec și eu! </l>
                  <l>Tu mergi și stăi cu prinții deocamdată </l>
                  <l>Și-arată-te voios cu ei mereu. </l>
                  <l>Ci-n vremea asta tu merinde-adună </l>
                  <l>Și-n oluri vin și-n saci fărină bună. </l>
                  <l>Iar eu mă duc s-adun vîslași și scule, </l>
                  <l>Pe cîți or vrea de bunăvoia lor </l>
                  <l>Să-ți fie soți. Iar nave sînt destule </l>
                  <l>Aici la mal, a multor din popor, </l>
                  <l>Nescoase-n larg, dar și de larg sătule. </l>
                  <l>Din ele-ți voi alege-un vas ușor </l>
                  <l>Și dîndu-i toate cele spre-alergare, </l>
                  <l>În grabă-l vom porni pe larga mare.” </l>
                  <l>Așa vorbi zeița și se duse. </l>
                  <l>Porni și el, cuprinsul de dureri, </l>
                  <l>Și-n suflet se gîndea la cele spuse. </l>
                  <l>Găsi-n palat pe prinți, și ca și ieri </l>
                  <l>Și-alaltăieri jucînd la mese puse, </l>
                  <l>Jupind și capre și tăind și vieri. </l>
                  <l>Rîzînd deci Antinou îi sta-nainte, </l>
                  <l>Și mîna i-o strîngea vorbind cuvinte: </l>
                  <l>„Ei, tinere cu vorbele semețe. </l>
                  <l>Și suflet nemblînzit! De ce nu lași </l>
                  <l>Dojana ta și faptele-ndrăznețe? </l>
                  <l>Hai, fă ca noi, precum te-ndătinași, </l>
                  <l>Să bei și să petreci aci-n ospețe. </l>
                  <l>Și-aheii-apoi îți vor găti vîslași </l>
                  <l>Și navă, deci, și toate celea vrute, </l>
                  <l>S-ajungi la Pilos, și vegheat și iute!” </l>
                  <l>Răspunse Telemac: „E peste poate </l>
                  <l>Să stau cu voi, cei foarte-obrăzniciți </l>
                  <l>Ce-mi faceți rău și mie-n ciudă toate! </l>
                  <l>Dar nu-i destul c-ați stat să-mi risipiți, </l>
                  <l>Cînd eu, copil, voi mă-mpingeați din coate? </l>
                  <l>Acum, cind ochii-i am descoperiți </l>
                  <l>Și pot vedea și eu ce-mi stă nainte </l>
                  <l>Și-am și destul curaj și am și minte, </l>
                  <l>Acum, voi încerca s-aduc amară </l>
                  <l>Pierire-asupra voastră! Și-o s-o fac! </l>
                  <l>Din Pilos fie, sau de-aici din țară. </l>
                  <l>Eu plec pe-un vas străin, ca un sărac, </l>
                  <l>Plătindu-mi drumul. Și-l voi face dară, </l>
                  <l>Deși vă bateți joc de Telemac. </l>
                  <l>Căci n-ați voit să-mi dați nici soți, nici navă, </l>
                  <l>Și-așa credeați că faceți vro ispravă!” </l>
                  <l>A zis, și mîna dintr-a lui și-o scoase. </l>
                  <l>Iar prinții-și pregăteau ospățul lor, </l>
                  <l>Aici privind cu vorbe-njurioase </l>
                  <l>Și-aici rîzînd încît credeai că mor. </l>
                  <l>Și-a zis un prinț, prin șalele umbroase: </l>
                  <l>„Da, da, fărtați! El plănuiește-omor! </l>
                  <l>Din Pilos vrea, din Sparta ajutorul, </l>
                  <l>Că văd că foarte-l mai împinge zorul! </l>
                  <l>Ba poate că și-otrăvuri va aduce </l>
                  <l>Din Efira, ca să ne toarne-n vin, </l>
                  <l>Și-așa pe toți pierirea să ne-apuce!” </l>
                  <l>Iar alt un prinț, de-obrăznicie plin, </l>
                  <l>Adause-apoi: „Dar chiar de s-ar și duce, </l>
                  <l>Știi tu ori eu că, stînd așa străin, </l>
                  <l>El n-o să piară rătăcit prin lume </l>
                  <l>Ca tată-său, cui nu-i mai știm de nume? </l>
                  <l>Și-atunci ne-ar da de lucru, bată-l vina! </l>
                  <l>Căci noi aici i-am împărți apoi </l>
                  <l>Averile-ntre toți, și-am da grădina </l>
                  <l>Și-acest palat ace’.ui dintre noi </l>
                  <l>Pe care-ar vrea să-l ia bărbat regina! </l>
                  <l>Așa-ntre prinți vorbeau aceștia doi. </l>
                  <l>Iar el tăcut a scoborît să meargă </l>
                  <l>În pivnița cea-naltă-n bolți și largă. </l>
                  <l>În care se găseau și vase grele </l>
                  <l>De-argint și aur, și grămadă stînd </l>
                  <l>Prin lăzi vestminte, și de toate cele, </l>
                  <l>Și chiupuri multe sub păreți în rînd, </l>
                  <l>Și-un vin de cel dumnezeiesc prin ele, </l>
                  <l>Și vechi și dulce, și păstrat pe cînd </l>
                  <l>Ai da vrodată poate, Zevs stăpîne, </l>
                  <l>Să-ntorci pe Odiseu, ori azi ori mîne! </l>
                  <l>Și ca și de cetăți avea tăria </l>
                  <l>Voinica-i poartă, cea cu drugii grei; </l>
                  <l>Și zi și noapte-aici Euriclia, </l>
                  <l>O fată de-a lui Op, la brîu cu chei, </l>
                  <l>Pe toate le păzea cu omenia </l>
                  <l>Și rîndul bun și buna minte-a ei. </l>
                  <l>Pe-aceasta deci, chemînd-o jos, îi zise </l>
                  <l>Iubitul fiu al regelui Ulise: </l>
                  <l>„Scobori, mătușo.-n pivniță și-mi scoate </l>
                  <l>În chiupuri vin de-acela ce-l cunoști </l>
                  <l>Că-i cel mai bun și dulce dintre toate, </l>
                  <l>Pe care tu-l păstrezi din timpii foști </l>
                  <l>Crezînd că poate azi, ori mîne poate, </l>
                  <l>Se-ntoarce Odiseu cel dus cu oști. </l>
                  <l>Deci scoate-mi douăzeci de chiupuri pline </l>
                  <l>Și, dîndu-le capac, le-astupă bine. </l>
                  <l>Făin-apoi să-mi scoți de cea curată </l>
                  <l>Și umple, maică, douăzeci de saci, </l>
                  <l>Dar nu de cea cu rîjniți măcinată </l>
                  <l>Și numai eu și tu să știm ce faci! </l>
                  <l>Și nu pe rînd, ci toate-acum deodată. </l>
                  <l>Și-n noapte-apoi tîrziu — dar tu să taci </l>
                  <l>Veni-voi să le duc pe vremea-n care </l>
                  <l>Tu știi că merge mama la culcare. </l>
                  <l>Eu plec să văd ce taină mare-ascunde </l>
                  <l>Sosirea tatei. Poate c-aș putea </l>
                  <l>Să aflu vești la Pilos ori altunde.” </l>
                  <l>A zis, și-Euriclia se bocea, </l>
                  <l>încît de plîns abia putu răspunde: </l>
                  <l>„Vai, dulce-al meu copil și viața mea! </l>
                  <l>Ce gînduri ai? Să faci atîta cale </l>
                  <l>Tu, singurul cel drag al mamei tale: </l>
                  <l>Căci bietul Odiseu e mort, săracul! </l>
                  <l>Iar dacă vei pleca, sărmane-averi! </l>
                  <l>Căci prinții-aici vor risipi cu sacul </l>
                  <l>Și sfat viclean vor face cum să pieri </l>
                  <l>Și domni pe-averea ta-și vor face placul. </l>
                  <l>Vai, n-alerga tu singur în dureri, </l>
                  <l>Rămîi la casa ta! Ce vrei anume </l>
                  <l>Umblînd pe mări și rătăcind prin lume?” </l>
                  <l>Răspunse Telemac: „N-ai nici o frică! </l>
                  <l>E zeu acel ce-mi dete-atîta gînd. </l>
                  <l>Dar jură-ntîi că n-ai să spui nimică </l>
                  <l>Iubitei mele mame, pînă cînd </l>
                  <l>Va trece-o zi și peste zece-adică, </l>
                  <l>De nu-i vedea-o dor de mine avînd </l>
                  <l>Și n-o s-audă zvon. Tu-i cruță viața, </l>
                  <l>Că plînge-altfel prea mult și-și arde fața.” </l>
                  <l>A zis, și ea jură jurarea plină </l>
                  <l>Pe care-n cer nemuritorii-o fac. </l>
                  <l>Apoi s-a dus și scoase la lumină </l>
                  <l>Și-n chiupuri vin, și rînd pe rînd un sac </l>
                  <l>Și-alt sac cu alba grîului făină. </l>
                  <l>Ci-n vremea asta merse Telemac </l>
                  <l>Și sta-ntre pețitori, cu ei prin sale. </l>
                  <l>Atene îns-alt lucru-a pus la cale: </l>
                  <l>Luînd al lui și trupu-ntreg și glasul, </l>
                  <l>Umbla-n oraș tutindeni, și-ndemnînd </l>
                  <l>Și-oprind în fața fiecărui pasul, </l>
                  <l>Cu vorbe-i sfătuia pe toți pe rînd </l>
                  <l>Să meargă-n mal, pe-al serii-amurg, la vasul </l>
                  <l>Gătit ce-l vor afla. Și-apoi mergînd </l>
                  <l>La Noemon, bărbatul de ispravă, </l>
                  <l>Ceru să-i lase cu-mprumut o navă. </l>
                  <l>Iar Noemon cu mare drag i-o dete. </l>
                  <l>Și-apuse ziua și pe căi umbrea </l>
                  <l>Cînd el cu nava-n margini gata stete, </l>
                  <l>Cu toate cîte poart-o navă-n ea </l>
                  <l>Cînd face drum pe-ntinsul mării spete. </l>
                  <l>Iar tabăra de soți acum sosea </l>
                  <l>Din multe părți, și iuți să puie mîna, </l>
                  <l>Căci foarte-i îndemna, rugîndu-i, zîna. </l>
                  <l>Dar și-alta mai făcu grăbita zînă: </l>
                  <l>Venind la prinți în marele palat, </l>
                  <l>Făcu sâ-i prindă somnul cel ce-ngînă </l>
                  <l>Pe cei trudiți de vin ce i-a-mbătat, </l>
                  <l>Încît scăpau și cupele din mînă. </l>
                  <l>Dcci multă vreme-apoi ei nici n-au stat, </l>
                  <l>Și-au mers pe-acasă, moi și cum vru Domnul, </l>
                  <l>Căci nesfîrșit le-ntrase-n gene somnul. </l>
                  <l>Din nou ca Mentor ea luînd făptura, </l>
                  <l>A mers la Telemac și sta zicînd </l>
                  <l>În fața lui și-l îndemna cu gura: </l>
                  <l>„Te-așteaptă soții-n mal! Hai, dă curînd, </l>
                  <l>Că-i timpul scurt și mare-alergătura! </l>
                  <l>Deci nu mai zăbăvi prin casă stînd.” </l>
                  <l>A zis, și-apoi pripit porni-ntr-o clipă, </l>
                  <l>Iar el pornind mergea, urmînd în pripă. </l>
                  <l>Deci cînd au fost la marea cea sărată, </l>
                  <l>Găsiră-n mal tovarășii, pe-ahei, </l>
                  <l>Iar lor le zise Telemac de-ndată: </l>
                  <l>„Acum dintîi s-aducem, dragii mei, </l>
                  <l>Merindea cît-avem, că-i adunată, </l>
                  <l>Iar mama-i sus și de-adunarea ei </l>
                  <l>Nimie nu știe, și nici nime-n case, </l>
                  <l>Ci numai roaba cea ce-o adunase.” </l>
                  <l>A zis, și-apoi porni, și-urma norodul </l>
                  <l>De tineri soți. Deci toate le-au adus, </l>
                  <l>Punîndu-le sub bănci pe navă-n modul </l>
                  <l>Și-n locu-n care Telemac le-a spus. </l>
                  <l>Intră și-Atene-apoi, mergînd pe podul </l>
                  <l>Corăbii largi și, stînd la pupă sus, </l>
                  <l>Șezu, și-apoi și Telemac îndată </l>
                  <l>Venind ședea lîngă slăvită fată. </l>
                  <l>Odgoanele le-au tras din mal flăcăii, </l>
                  <l>Și-apoi, intrînd, ședeau pe bănci în șir. </l>
                  <l>Iar zîna cea cu ochii cucuvăii </l>
                  <l>Stîrni pe urma navei un Zefir </l>
                  <l>Curat și bun, ce-n șuierul bătăii </l>
                  <l>Cînta pe-al mării luciu de safir. </l>
                  <l>Cu vorba Telemac zorea deci soții </l>
                  <l>Și toți lucrau de zor, sărind cu toții. </l>
                  <l>De-ntîi catargul nalt îl așezară. </l>
                  <l>Un brad voinic, cu funii-nțepenit; </l>
                  <l>Cu tari curele pînze-apoi legară </l>
                  <l>Și, trase-n sus, cînd vîntul le-a-ntîlnit. </l>
                  <l>Boltit la mijloc pînzele s-umflară. </l>
                  <l>Iar ei vîslau, și nava s-a urnit </l>
                  <l>Și negre valuri, cînd lăsă ea prundul, </l>
                  <l>Vuiau bătîndu-i coastele și fundul. </l>
                  <l>Și-ntrînd în cale-i, ea-ncepu să zboare. </l>
                  <l>Deci toate-apoi în rînd cînd și le-au pus, </l>
                  <l>Cu vin umplură largile ulcioare </l>
                  <l>Și veseli închinau la cei de sus, </l>
                  <l>Dar mai ales zeiței cei fecioare. </l>
                  <l>Iar nava se ducea. Și-așa s-au dus, </l>
                  <l>Brăzdînd prin valuri sterpul cîmp al ceții </l>
                  <l>Și-al nopții timp și-n cursul dimineții.</l>
               </lg>
            </div>
            <div type="div2">
               <head>
                  <label>Cartea III</label>
                  <lb/>În Pilos</head>
               <lg>
                  <l>Pe larga boltă-ncet urca ieșitul </l>
                  <l>Din mîndra baltă, soarele-arzător, </l>
                  <l>Ducînd lumină sfîntă-n strălucitul </l>
                  <l>Olimp de sus și jos la cei ce mor. </l>
                  <l>Iar ei soseau la Pil, la-nalt ziditul </l>
                  <l>Oraș al lui Neleu, al cui popor </l>
                  <l>Da jertfe lui Neptun zguduitorul, </l>
                  <l>De negri boi, și-n mal ședea poporul </l>
                  <l>În nouă hori, iar hora de cinci sute, </l>
                  <l>Și-aveau de horă cîte nouă boi; </l>
                  <l>Și-așa mîncau în cete desfăcute, </l>
                  <l>În vremea asta deci aceștia doi </l>
                  <l>Veneau spre mal cu nava lor cea iute </l>
                  <l>Și-au tras de-a dreptul în liman apoi. </l>
                  <l>Au dat deci pînza jos de pe antene; </l>
                  <l>Și-așa ieșeau; și-ntîi ieși Atene. </l>
                  <l>Iar ea acum grăbit mergea nainte, </l>
                  <l>Iar el urma. Și-i zise ea: „Acum, </l>
                  <l>Deschis te poartă ca și-un om cuminte, </l>
                  <l>Căci de-asta doar făcuși atîta drum. </l>
                  <l>Întrebă-l despre bunul tău părinte, </l>
                  <l>Ce soart-avu și unde-i mort și cum. </l>
                  <l>La Nestor mergi, tu singur și de-a dreptul, </l>
                  <l>Să vezi ce gînd îi poartă-n suflet pieptul. </l>
                  <l>Să-ntrebi de toate însuți, și-ți va spune, </l>
                  <l>Că-i drept și bun, și-n el minciună nu-i” </l>
                  <l>A zis. Iar Telemac: „Dar cum, preabune, </l>
                  <l>Să merg eu singur? Și eu ce să-i spui? </l>
                  <l>Că nici nu știu vorbi cu-nțelepciune </l>
                  <l>Și nici nu e frumos ca-n fața lui </l>
                  <l>Să stau și să-l întreb cu de-amănuntul, </l>
                  <l>Copilului să-i dea răspuns căruntul.” </l>
                  <l>Deci lui, Atene i-a răspuns cuvinte: </l>
                  <l>„Găsi-vei tu și-n mintea ta ce vrei, </l>
                  <l>Iar multe pune-ți-vor și zeii-n minte, </l>
                  <l>Căci nu ești unul urgisit de zei.” </l>
                  <l>Așa vorbind, grăbit mergea nainte, </l>
                  <l>Iar el urma grăbit pe urma ei. </l>
                  <l>Și-ajunseră-n curînd pe malul mării, </l>
                  <l>Acolo unde-n mijlocu-adunării </l>
                  <l>Sta Nestor între fii, și-n jur bătrînii, </l>
                  <l>Frigînd fripturi și bînd la mese vin </l>
                  <l>Și-așa-nchinînd își preamăreau stăpînii. </l>
                  <l>Văzîndu-i deci pe-aceștia doi că vin, </l>
                  <l>Sărind întîmpinau cu-ntinsul mînii </l>
                  <l>Pe dulcii oaspeți din pămînt străin, </l>
                  <l>Și-ntîi de toți deci Pisistrat, feciorul </l>
                  <l>Lui Nestor cel slăvit, sărind cu zorul, </l>
                  <l>De mînă i-a luat cu drag și-i duse </l>
                  <l>Cu sine-ncet, mergînd între-amîndoi, </l>
                  <l>Și-alături lîngă rege-apoi îi puse </l>
                  <l>Pe scaun așternut cu blănuri moi, </l>
                  <l>Acolo unde însuși el șezuse. </l>
                  <l>Le-a dat fripturi și le-a turnat apoi </l>
                  <l>În cupă de-aur vin, pe care-o dete, </l>
                  <l>Zicînd Atenei, mult slăvitei fete: </l>
                  <l>„Să-nchini acum pentru Neptun, străine, </l>
                  <l>Căci voi sînteți aici la jertfa lui! </l>
                  <l>Și-așa-nchinînd smerit, cum se cuvine. </l>
                  <l>Tu cupa cea cu dulce vin s-o pui </l>
                  <l>În mîna dragului tău soț, să-nchine </l>
                  <l>Și el apoi, căci cade-se oricui </l>
                  <l>Pe zei să-i roage-oricînd după putință, </l>
                  <l>Căci toți avem de zei vro trebuință. </l>
                  <l>Ți-o dau de-ntîi, că ești mai în etate, </l>
                  <l>Iar el de vîrsta mea; și la bătrîni </l>
                  <l>Noi știm așa, să dăm întîietate.” </l>
                  <l>A zis și-i puse mîndra cupă-n mîni. </l>
                  <l>Și-Atene-acum, văzînd a lui dreptate, </l>
                  <l>Căci asta este-ntîi pentru stăpîni, </l>
                  <l>Sta veselă și mult părîndu-i bine </l>
                  <l>Și-așa-ncepu zeița deci să-nchine: </l>
                  <l>„Ascultă tu, cel ce cuprinzi pămîntul, </l>
                  <l>Și-asupra noastră-ntoarce ochii tăi, </l>
                  <l>Și-aminte ia-ne, mare zeu, cuvîntul! </l>
                  <l>Dă slavă-ntîi lui Nestor și-alor săi! </l>
                  <l>Și-acestui neam, care-ți cinstește sfîntul </l>
                  <l>Și marele tău nume, tată, fă-i </l>
                  <l>Răsplată dreaptă cu prisos și bine, </l>
                  <l>Cum el cu jertfe te-a cinstit pe tine! </l>
                  <l>Iar nou-apoi, lui Telemac și mie, </l>
                  <l>Cînd fi-vom isprăvit ce-avem și noi </l>
                  <l>De gînd pe-aici, tu fă-ne să ne fie </l>
                  <l>Frumos și-n pace drumul înapoi!” </l>
                  <l>Așa ea se ruga cu vorbă vie </l>
                  <l>Și însăși toate le-mplinea. Și-apoi </l>
                  <l>Îi dete cupa cea de jertfă-n mînă, </l>
                  <l>Flăcăului să-nchine, sfînta zînă. </l>
                  <l>Și tot așa și dînsul închinat-a. </l>
                  <l>Apoi cînd fripte părțile de sus </l>
                  <l>Le-au scos acum de prin frigări și gata </l>
                  <l>Pe discuri le-mpărțiră, ei au pus </l>
                  <l>În fața fiecărui om bucata. </l>
                  <l>Și-așa mîncau din jertfa ce-au adus. </l>
                  <l>Deci cînd au isprăvit apoi mîncarea, </l>
                  <l>Vorbit-a Nestor și-ncepu-ntrebarea: </l>
                  <l>„Acum, că-s ospătați cum se cuvine, </l>
                  <l>Am vrea să știm de oaspeți, cine-s ei? </l>
                  <l>Ce fel de neam, din care țări străine </l>
                  <l>Veniți pe drumul umed, dragii mei? </l>
                  <l>V-aduce poate-o treabă pe la mine, </l>
                  <l>Ori poate rătăciți ca hoții-acei </l>
                  <l>Ce-atacă pe străini, cînd bun li-e locul, </l>
                  <l>Și-și pun viața-n joc vînînd norocul?” </l>
                  <l>A zis, iar Telemac a dat răspunsul. </l>
                  <l>Și-avea-ndrăzneală-n el, că i-o sporea </l>
                  <l>Și-Atene, dîndu-i ajutor pe-ascunsul, </l>
                  <l>Ca și despre-Odiseu el știri să ia, </l>
                  <l>Și nume bun să-și facă-n cu de-ajunsul. </l>
                  <l>„Răspuns adevărat tu vei avea </l>
                  <l>Și nu vom tăinui nimic acestor </l>
                  <l>Cuvinte ce le-ntrebi, slăvite Nestor! </l>
                  <l>Din Itaca, de după Nei anume, </l>
                  <l>Venim, cătînd un lucru ce-i al meu </l>
                  <l>Și nu obștesc. Cătăm vestitul nume </l>
                  <l>Al regelui cel vrednic, Odiseu, </l>
                  <l>Să știm de-i viu ori mort prin larga lume, </l>
                  <l>Căci fiu îi sînt, iar el e tatăl meu. </l>
                  <l>De toți, cîți s-au luptat în cîmpul Troii, </l>
                  <l>Noi știm pe unde ne-au pierit eroii, </l>
                  <l>De-acesta singur nu știm unde este, </l>
                  <l>Căci făr’ de urmă Zevs din cer l-a dus </l>
                  <l>Și nu-i de nicăieri s-avem vro veste. </l>
                  <l>E viu, ori moartea un sfîrșit i-a pus </l>
                  <l>Pe marea cea cu viforoase creste, </l>
                  <l>Sau răi dușmani pe-uscat ni l-au răpus? </l>
                  <l>Și-așa-ntru orbecarea ăstei bezne, </l>
                  <l>Plîngînd cuprindem ale tale glezne, </l>
                  <l>Că poate știi de trista lui pierire </l>
                  <l>Și însuți tu, murind să-l fi văzut, </l>
                  <l>Ori poate ai din auzit vro știre, </l>
                  <l>Căci rău fu ceasu-n care fu născut! </l>
                  <l>Dar nu gîndi să cruți a mea mîhnire </l>
                  <l>Spunînd mai dulce-amarul petrecut, </l>
                  <l>Și nici că-mi faci rușine să nu-ți pară, </l>
                  <l>Ci spune drept, pe rînd, cum se-ntîmplară. </l>
                  <l>Deci dacă oarecînd iubitu-mi tată </l>
                  <l>Vro faptă ți-a promis, sau vrun cuvînt, </l>
                  <l>Și dacă ți-a-mplinit vrun bine-odată, </l>
                  <l>Acolo-n cîmp pe-al Troilor pămînt, </l>
                  <l>Aminte-acum să-ți fie și-mi arată </l>
                  <l>Că pentru el, iubite rege,-ți sînt </l>
                  <l>Și eu iubit, să-mi spui ce știi ascunse!” </l>
                  <l>A zis, și-atunci bătrînul îi răspunse: </l>
                  <l>„Ah, iat-acum tu-mi amintești, iubite, </l>
                  <l>De cîte-am suferit printr-alte țări </l>
                  <l>Aheii cei cu minți nepotolite! </l>
                  <l>O, cît necaz în multele-alergări, </l>
                  <l>Urmînd pe-Ahil, în drumuri tîlhărite, </l>
                  <l>Cătîndu-și prăzi în largul negrei mări! </l>
                  <l>Ce-amar pe cîmp apoi, dorind surpare </l>
                  <l>Cetății lui Priam, cea foarte tare! </l>
                  <l>Și cum pieriră-n jalnicele zile </l>
                  <l>Toți cei mai buni, bărbat după bărbat! </l>
                  <l>Acolo-i mort Eant, e mort Ahile; </l>
                  <l>Și cel asemeni zeilor la sfat, </l>
                  <l>Patroclu mort; și tu, al meu copile, </l>
                  <l>Preadulcele-Antiloc cel nepătat, </l>
                  <l>În care zeii-au pus atîtea daruri! </l>
                  <l>Vai, cîte-am tras apoi și-altfel de-amaruri! </l>
                  <l>Dar cine-n lume dintre oameni poate </l>
                  <l>Să spuie tot ce-a fost! Că dac-ai sta </l>
                  <l>Și cinci și șase ani pe-aici, nepoate, </l>
                  <l>Poți tot să-ntrebi, și n-ai mai aștepta </l>
                  <l>S-auzi sfîrșitul, ci sătul de toate </l>
                  <l>Te-ai duce acasă-n dulce țara ta! </l>
                  <l>Urzeam cu anii viclenii nespuse </l>
                  <l>Și-abia vru Zevs din cer și-un capăt puse! </l>
                  <l>Dar nimeni nu putea să se măsoare </l>
                  <l>La minte cu-Odiseu cel bun! Și nici </l>
                  <l>Să-ntreacă om în viclenii sub soare </l>
                  <l>Pe tată-tău (de ești al lui, cum zici. </l>
                  <l>Și pari a fi, căci prea potrivitoare </l>
                  <l>Cuvinte-aveți! Și-așa cum stai aici, </l>
                  <l>Ai lui sînt ochii tăi, a lui făptura </l>
                  <l>Și vorbe dulci la fel vă scoate gura!). </l>
                  <l>Acolo, dară, eu și-al tău părinte, </l>
                  <l>În toată vremea lungului război, </l>
                  <l>Noi n-am fost doi, ci unul în cuvinte </l>
                  <l>Și-n toate-am fost un suflet amîndoi, </l>
                  <l>Și-urzeam cu sfatul și-ndrăzneața minte </l>
                  <l>Tot cum ar fi mai bine pentru noi. </l>
                  <l>Deci după ce-am prădat cetatea naltă </l>
                  <l>Și toți apoi ne-am despărțit deolaltă, </l>
                  <l>Intrînd, plecam cu navele-ncărcate, </l>
                  <l>Și Zevs atunci a risipit pe-ahei, </l>
                  <l>Că nici n-au stat ei toți întru dreptate, </l>
                  <l>Și-o mare parte-a lor au fost mișei: </l>
                  <l>Iar Zevs urzi pieriri nenumărate. </l>
                  <l>Deci mulți au și pierit ca vai de ei, </l>
                  <l>Căci nemaivrînd Atene să-i mai ierte, </l>
                  <l>Făcu de-ntîi pe-Atrizi să ni se certe. </l>
                  <l>Chemar-Atrizii deci la sfat soborul; </l>
                  <l>Dar rău făcînd, că ne-au chemat pe-apus </l>
                  <l>De zi, tîrziu. Deci s-aduna poporul, </l>
                  <l>Dar mulți cam grei de vin; și-apoi ne-au spus </l>
                  <l>Ce-aveau de ne-au chemat așa cu zorul. </l>
                  <l>Vorbi deci Menelau, iar el le-a pus </l>
                  <l>La inimă să nu mai zăbăvească, </l>
                  <l>Ci-ndată, chiar acum, să și pornească. </l>
                  <l>Dar regele-Agamemnon, de-altă minte, </l>
                  <l>Oprea pe-ahei în nave-a se urca, </l>
                  <l>Spre-a face-ntîi sutimea jertfei sfinte, </l>
                  <l>Crezînd astfel că poate-ar împăca </l>
                  <l>Pe-Atene-n furia ei de mai-nainte. </l>
                  <l>Dar nici așa el n-o putu-mpăca! </l>
                  <l>Credea, copilul, vai, c-atît de iute </l>
                  <l>Poți prinde-un zeu ca gîndul să și-l mute! </l>
                  <l>Deci stînd, ei doi schimbau acum injurii. </l>
                  <l>Poporu-n două se-mpărți-n curînd, </l>
                  <l>Sculîndu-se cu multă larm-a gurii. </l>
                  <l>Și-așa deci noaptea o trecurăm stînd, </l>
                  <l>Și unii și-alții frămîntați de furii, </l>
                  <l>Și unii pe-alții ne-omoram în gînd, </l>
                  <l>Căci însuși Zevs ne pregătea pierirea. </l>
                  <l>În zori apoi, o parte din oștirea </l>
                  <l>Aheilor, în navele-ncărcate </l>
                  <l>Urcînd averi și arme și femei, </l>
                  <l>Plecam pe-adîncul mării-ntunecate. </l>
                  <l>Dar alte oști a mîndrilor ahei </l>
                  <l>Au stat pe lîng-Agamemnon nemișcate </l>
                  <l>Deci eu și Odiseu și toți acei </l>
                  <l>Ce-am fost cu Menelau, am pus catargul </l>
                  <l>Și repede-am ajuns să batem largul. </l>
                  <l>Căci zeul așternu subt noi frumosul </l>
                  <l>întins al mării, și sosirăm deci </l>
                  <l>La Tenedos, și-am dat aici prinosul </l>
                  <l>De jertfe celor ce trăiesc în veci. </l>
                  <l>Dar nu gîndea cu mintea nemilosul </l>
                  <l>Părinte Zevs să-ngăduie pe greci, </l>
                  <l>Ci iar născu o ceartă spre nebine, </l>
                  <l>De rîndu-acesta-ntre Odiseu și mine! </l>
                  <l>Deci toate-acele nave ce-ascultară </l>
                  <l>De mult pățitul rege Odiseu </l>
                  <l>Se-ntoarseră-ndărăt la Iliu iară, </l>
                  <l>Pe plac lui Agamemnon; însă eu, </l>
                  <l>Cu-atîtea nave cîte mă urmară, </l>
                  <l>Fugeam grăbit, știind că Dumnezeu </l>
                  <l>Cumplite-acum gîndea cu noi cu toții! </l>
                  <l>Fugea și Diomed, zorindu-și soții, </l>
                  <l>Ne-ajunse-apoi și Menelau pletosul, </l>
                  <l>Pe cînd în Lesbos stam nepricepuți </l>
                  <l>De-ar fi mai bine s-ocolim stîncosul </l>
                  <l>Și sterpul Chios, repede-abătuți </l>
                  <l>Spre-ostrovul Psera, sau să dăm în josul </l>
                  <l>Mamantului cel plin de vînturi iuți. </l>
                  <l>Ceream deci semne de la zei, și-aceia </l>
                  <l>Ne-au spus prin semn să dăm spre Eubeea. </l>
                  <l>Tăind prin mijloc largul sterp al mării; </l>
                  <l>Și-un vînt cu șuier ne-nsoțea mereu. </l>
                  <l>Deci iuți pluteam și-n umbrele-nserării </l>
                  <l>Ajunsem la Gerest, Tidid și eu. </l>
                  <l>Deci veseli ars-am jertfe-ale scăpării </l>
                  <l>De-atîta larg, puternicului zeu. </l>
                  <l>Tidid apoi, a patra zi de cale </l>
                  <l>Opri la Argos zborul flotei sale. </l>
                  <l>Iar eu’ spre Pilos mi-am urmat cărarea, </l>
                  <l>Căci după ce-ncepu un Crivăț bun, </l>
                  <l>El nu-și mai conteni de loc suflarea. </l>
                  <l>Așa sosii, și nu mai știu să spun </l>
                  <l>Ce-ahei trăiesc și ciți hrăniră marea, </l>
                  <l>Nici vești dintr-alții n-am putut s-adun; </l>
                  <l>Dar cîte-aud aci-n palat la mine, </l>
                  <l>Voi spune tot și n-am s-ascund, vezi bine. </l>
                  <l>Sosi cu toate dusele lui cete </l>
                  <l>Născutul din Ahil; și-aud apoi </l>
                  <l>Că-n pace-aduse-acasă Filoctete </l>
                  <l>Pe cîți putu să-i scape din război </l>
                  <l>Și el și domnul viforoasei Crete. </l>
                  <l>De regele-Agamemnon știți și voi, </l>
                  <l>Acei ce stați departe-n mări deschise. </l>
                  <l>Și știți și de Egist cum îl ucise. </l>
                  <l>Dar rău pieri și-Egist, ca dreaptă plată! </l>
                  <l>Oh, bine e cînd dup-un om ucis </l>
                  <l>Rămîne-un fiu ca să răzbune-odată </l>
                  <l>Pe-un tată mort, așa precum fu scris </l>
                  <l>De-Orest ca să-și răzbune mortul tată! </l>
                  <l>Deci tu, că ești frumos și cap deschis, </l>
                  <l>Te poart-așa ca lumea care vine </l>
                  <l>Să aibă ce vorbi frumos de tine.” </l>
                  <l>Răspunse Telemac: „I-a dat, vezi bine, </l>
                  <l>Pedeaps-Orest, c-avu puteri și loc! </l>
                  <l>Și-așa-i vestit, și-acum și-n veac ce vine. </l>
                  <l>Vai, da-mi-ar Zevs și mie vrun mijloc </l>
                  <l>Să bat pe prinții-acei ce-mi fac rușine </l>
                  <l>Și-mi vreau și răul! Dar acest noroc, </l>
                  <l>Cum tatei nu, nici mie tors nu-mi este, </l>
                  <l>Și-așa deci rabd, căci nu-s ursit Oreste!” </l>
                  <l>Răspunse Nestor: „Iacă, preaiubite, </l>
                  <l>Alt lucru-mi amintești și vreau să-l spui. </l>
                  <l>Aud că-s mulți acei ce-s în pețite </l>
                  <l>La maică-ta, și fac ceea ce nu-i </l>
                  <l>Cu drept, și-urzesc chiar și nelegiuite! </l>
                  <l>Dar spune-mi drept: cu vrerea te supui? </l>
                  <l>Sau poate te urăște-ntreg poporul </l>
                  <l>Și-un zeu îți e, prin el, răzbunătorul? </l>
                  <l>Dar bate-va Ulis amar mișeii </l>
                  <l>De prinți cînd se va-ntoarce,-așa cred eu. </l>
                  <l>Ori singur el, ori dîndu-i mîn-aheii. </l>
                  <l>Vai, dare-ar Zevs să fii iubit mereu </l>
                  <l>De-Atene — ea, mai mult decît toți zeii — </l>
                  <l>Și tu, cum fu slăvitul Odiseu, </l>
                  <l>Pe cînd răbdam la Troia-n cîmp amaruri! </l>
                  <l>Că n-am văzut iubind cu-atîtea daruri </l>
                  <l>Un zeu pe-un om, cu ea, și cu iubirea </l>
                  <l>Fățișă-n orice loc! Vai, zei de sus! </l>
                  <l>Ce-amar ar mai simți ăști prinți pețirea </l>
                  <l>De-ai fi și tu de-Atene-astfel condus. </l>
                  <l>Răspunse Telemac: „Mă prinde-uimirea! </l>
                  <l>Și cum s-o cred? Că mari cuvinte-ai spus! </l>
                  <l>În veci nu cred să fie-acestea toate. </l>
                  <l>Chiar zeii dac-ar vrea, și nu se poate!” </l>
                  <l>Atene-atunci strigă: „Ce zeu te lasă </l>
                  <l>Să porți atîtea bănuieli în gînd? </l>
                  <l>Cînd vrea vrun zeu să-l scape pe-om și-i pasă, </l>
                  <l>Prea lesne-l scapă, chiar departe stînd. </l>
                  <l>Dar eu mai bine-aș vrea s-ajung acasă </l>
                  <l>Chiar și tîrziu și-oricît de mult răbdînd, </l>
                  <l>Decît ajuns curînd și făr’ de trudă </l>
                  <l>Să pier la vatra mea de-o mînă crudă, </l>
                  <l>Precum avu Atridul s-o pățească, </l>
                  <l>De-a sa nevastă și de-Egist răpus. </l>
                  <l>Dar negreșit, de moartea cea obștească </l>
                  <l>Nu pot scăpa nici zeii cei de sus </l>
                  <l>Pe-un om al lor, oricît să și-l iubească, </l>
                  <l>Atunci cînd, împlinind ce i s-a pus </l>
                  <l>Hotar vieții, vine și-l doboară </l>
                  <l>Ursita sa și trebuie să moară!” </l>
                  <l>Răspunse-Atenei Telemac cuvinte: </l>
                  <l>„Oricît de jale mi-e, să nu-mi mai spui </l>
                  <l>De-acestea, Mentor, căci al meu părinte </l>
                  <l>In veci n-o să mai vadă țara lui! </l>
                  <l>Așa-i fu scris în sfatul vrerii sfinte! </l>
                  <l>Deci nu-mi vorbi de el! Eu însă vrui </l>
                  <l>De-altce să-ntreb pe Nestor, că-n dreptime </l>
                  <l>Și-n minte multă nu-l întrece nime, </l>
                  <l>Și-aud că el văzu, domnind poporul, </l>
                  <l>Trei rînduri de vieți! Și este-acel </l>
                  <l>Cui drept ar fi să-i zici nemuritorul! </l>
                  <l>Uimit eu stau uitîndu-mă la el. </l>
                  <l>Deci spune-o, Nestor, tu, apărătorul </l>
                  <l>Și fala neamului aheu, ce fel </l>
                  <l>De moarte-avu Agamemnon craiul2, </l>
                  <l>Și unde-a fost deci Menelau bălaiul </l>
                  <l>Pe cînd ucise-acest Egist pe-Atride? </l>
                  <l>Și cum urzi vicleanul uneltiri </l>
                  <l>Încît el slabul a putut ucide </l>
                  <l>Pe-un rege tare și cuprins de-oștiri? </l>
                  <l>N-a fost pesemne-n țările-argolide </l>
                  <l>Atridul Menelau, ci dus pe-airi? </l>
                  <l>Și-n pace deci putu, urmîndu-și țelul, </l>
                  <l>Să fie-așa-ndrăzneț Egist mișelul?” </l>
                  <l>Răspunse Nestor cel bătrîn: „Voi spune </l>
                  <l>Deci toate-adevărat, precum le știu. </l>
                  <l>Dar însuți vezi, că minți în cap ai bune, </l>
                  <l>Cum fu cu-acest a lui Atride fiu. </l>
                  <l>Căci mîna dac-ar fi putut-o pune </l>
                  <l>Pe răul de Egist, să-l prindă viu, </l>
                  <l>Sau nengropat măcar, întins pe masă, </l>
                  <l>Atunci cînd Menelau s-a-ntors acasă, </l>
                  <l>Nici parte pe mormînt, măcar de-o mînă </l>
                  <l>De lut pe el Egist n-ar fi avut, </l>
                  <l>Ci ruptu-l-ar fi cînii prin țărînă </l>
                  <l>Și hrană corbii-n cuib l-ar fi făcut, </l>
                  <l>Și nici la cap plîngîndu-i vro bătrînă </l>
                  <l>Bociri, aheii nu i-ar fi văzut, </l>
                  <l>Căci el într-adevăr, tu, Zevs preasfinte, </l>
                  <l>Cumplite gînduri și-a fost pus în minte! </l>
                  <l>Că-n timp ce noi făceam nemuritoare </l>
                  <l>Mari fapte-n Troia, el pe-atunci stetea </l>
                  <l>În fundul țării Argos la răcoare </l>
                  <l>Și, vrînd pe Clitemnestra, o scotea </l>
                  <l>Din mintea ei, cu vorbe-amăgitoare. </l>
                  <l>Nu-l vru, ce-i drept, destulă vreme ea </l>
                  <l>Și relei fapte mult se-mpotrivise, </l>
                  <l>Căci buna minte încă nu-i pierise </l>
                  <l>Și-avea cu ea și-un cîntăreț, să vadă </l>
                  <l>De cinstea ei, și-adins de-Atride pus </l>
                  <l>Să-i apere nevasta de vro nadă. </l>
                  <l>Dar cînd ursita zeilor de sus </l>
                  <l>Pe-aceștia-i înnodă, ca ei să cadă, </l>
                  <l>Atunci Egist într-un ostrov l-a dus </l>
                  <l>Pe-acest proroc, lipsit de-ale mîncării, </l>
                  <l>Lăsîndu-l pradă paserilor mării. </l>
                  <l>Voios pe ea îns-o sui-n palatul </l>
                  <l>Și-odaia lui. Deci vecinicilor zei </l>
                  <l>El multe coapse-a ars, nerușinatul, </l>
                  <l>Și aur mult el dete pentru ei </l>
                  <l>Și mult stetea și-n temple cu-atîrnatul </l>
                  <l>De-odoare mari țesute de femei, </l>
                  <l>Căci mare-o faptă săvîrșise-n pace, </l>
                  <l>Cum n-a crezut nicicînd să poată face. </l>
                  <l>Noi dar, plecînd din Lesbos împreună, </l>
                  <l>Veneam și eu, și Menelau venea, </l>
                  <l>Cu-același gînd și-aceeași voie bună. </l>
                  <l>Cînd flota însă Suniu-l ocolea, </l>
                  <l>Lovit-a Feb, din zarea de-unde tună, </l>
                  <l>Cu tari săgeți cîrmaciul ce-l avea </l>
                  <l>Pe nav-Atrid, și-l dete-așa pieririi </l>
                  <l>Cu cîrma-n mîni, în mijlocul plutirii, </l>
                  <l>Pe Fronte-Onetoridul, unul care </l>
                  <l>Fu cel mai meșter dintre cîți erau </l>
                  <l>Să poarte-o cîrmă-n vînt oricît de tare. </l>
                  <l>Acolo deci s-opri și Menelau, </l>
                  <l>Deși grăbit, să-i facă-nmormîntare. </l>
                  <l>Dar cînd apoi plecînd ei alergau </l>
                  <l>Cu vîntul bun ce li-l dădură zeii </l>
                  <l>Și-ajunși au fost la muntele Maleii, </l>
                  <l>O stîncă-ntinde-un colț, intrat cu totul </l>
                  <l>Turna asupră-i, cu năpraznic hui, </l>
                  <l>Suflări de vînt, ce-al mării cîmp scurmîndu-l, </l>
                  <l>Cumplit rostogoleau de spaim-oricui </l>
                  <l>Cît munții valuri, largu-ntreg umplîndu-l. </l>
                  <l>Deci duse-o parte-a ruptei flote-a lui </l>
                  <l>În jos spre Creta, cătră locu-n care </l>
                  <l>Un rîu. Iardanul, curge-n larga mare. </l>
                  <l>O stîncă-ntinde-un colț, intrat cu totul </l>
                  <l>Acolo-n mare-aproape de Gortin, </l>
                  <l>Și-acolo valuri, dinspre Fest, în cotul </l>
                  <l>Din stînga ei năvălitoare vin </l>
                  <l>Cînd mari și iuți le prăvălește Notul. </l>
                  <l>O parte-a flotei deci intra deplin </l>
                  <l>În strîmtul loc, și toate se sfărmară. </l>
                  <l>Dar oamenii-au scăpat la mal afară. </l>
                  <l>Dar cinci corăbii i le-mpinse vîntul </l>
                  <l>La vale spre Egipt, și i-au scăpat. </l>
                  <l>Acolo Menelau deci în pămîntul </l>
                  <l>Cu limbi străine-averi și-a adunat </l>
                  <l>Și aur mult și cîte vru preasfîntul. </l>
                  <l>Ci-ntr-ăst răstimp Egist cel blăstămat </l>
                  <l>Urzi prin Argos relele și-omorul, </l>
                  <l>Sfîrșind pe-Atrid și supuind poporul. </l>
                  <l>Deci șapte ani el stăpîni-n Micene, </l>
                  <l>Ci totu-n urmă i s-a-ntors în rău. </l>
                  <l>Căci iat-Orest se-ntoarse din Atene </l>
                  <l>Și-ucise, răzbunînd pe tatăl său, </l>
                  <l>Pe-acel Egist cu iscodiri viclene. </l>
                  <l>Și chiar făcea pomene-acest flăcău </l>
                  <l>Atît pentru Egist ucis de-aramă, </l>
                  <l>Cît și pentru becisnica sa mamă, </l>
                  <l>Și-n ziua asta s-a-ntîmplat să pice </l>
                  <l>Acasă Menelau cu multe-averi, </l>
                  <l>Pe cît putu-n corăbii să ridice… </l>
                  <l>Deci vezi și tu, nu face-ntîrzieri </l>
                  <l>Ca nu cumva cît timp lipsești, voinice, </l>
                  <l>Să-ți facă prinții-acasă laț să pieri </l>
                  <l>Și domni s-ajung-apoi averii tale </l>
                  <l>Și-așa să-ți fie-o moarte-această cale. </l>
                  <l>Deci mergi la Menelau! Te-ndemn, fărtate, </l>
                  <l>Să mergi la el. Căci numai de curînd </l>
                  <l>E-ntors de peste mări atît de late </l>
                  <l>Încît nici paseri, cele iuți, zburînd </l>
                  <l>Nu pot în cursul unui an străbate </l>
                  <l>Atîta larg, iar bietul om nicicînd </l>
                  <l>Nu poate-avea nădejde că mai scapă </l>
                  <l>De-l prind furtuni pe-atîta larg de apă. </l>
                  <l>Deci chiar acum și nezăbavnic pleacă </l>
                  <l>Pe nava care-o ai. Dar dacă vrei </l>
                  <l>Să mergi pe jos, pe-ntinderea cea seacă, </l>
                  <l>Iți dau pe unul dintre fiii mei, </l>
                  <l>Cu cai și car și tot, să te petreacă. </l>
                  <l>Să-l rogi despre-Odiseu să-ți spuie ce-i, </l>
                  <l>Și n-o să-ți mintă, că-i cu gînduri coapte.” </l>
                  <l>A zis. Și da-n apus. Și-apoi fu noapte. </l>
                  <l>Și-a zis Atene-atunci, luînd cuvîntul: </l>
                  <l>„Slăvite Nestor, bune-au fost ce-ai spus! </l>
                  <l>Dar vreme este, lui Poseidon sfîntul </l>
                  <l>Să-i bem păharul cel din urm-adus! </l>
                  <l>Deci frigeți limbi, căci s-a umbrit pămîntul </l>
                  <l>Și sfînta zi subt el de mult s-a dus. </l>
                  <l>Nici nu-i frumos să stăm prea mult la masă </l>
                  <l>Și-i vreme-acum de somn și dus acasă.” </l>
                  <l>A zis. Și le-au turnat pe mîni, și-umplură </l>
                  <l>Prin cupe vinul crainicii ahei; </l>
                  <l>Au fript și limbi, și veseli începură </l>
                  <l>Să-nchine toți puternicilor zei; </l>
                  <l>Și-atît cît le-a plăcut să bea, băură </l>
                  <l>Atene-apoi și Telemac al ei </l>
                  <l>Făceau gătiri, rupînd orice zăbavă, </l>
                  <l>Să plece-acum la mal în neagra navă. </l>
                  <l>Dar Nestor îi oprea: „O, nu, străine! </l>
                  <l>Ferească Zevs și zeii să vă las </l>
                  <l>Din casa mea, să mergeți de la mine </l>
                  <l>Ca și din casa unui om rămas </l>
                  <l>Sărac-lipit și gol de-oricare bine, </l>
                  <l>Nici țoale-avînd și nici un loc de mas </l>
                  <l>Și nici de oaspe-n casă pat mai moale! </l>
                  <l>La mine-i loc destul, și pat și țoale. </l>
                  <l>Și cît mai am suflarea cald-a vieții, </l>
                  <l>Eu, Nestor, asta n-aș putea s-o fac; </l>
                  <l>Și cît îmi vor trăi-n palat băieții, </l>
                  <l>Nu pot răbda să las pe Telemac </l>
                  <l>Să doarmă-n mal pe-o navă, ca drumeții!” </l>
                  <l>Răspunse-Atene-atunci: „Și-așa mă-mpac. </l>
                  <l>El cată să te-asculte-acum, bătrîne, </l>
                  <l>Și-așa e și frumos, și deci rămîne </l>
                  <l>Să doarmă-n casa ta, căci dînsul poate. </l>
                  <l>Eu plec la navă, pentru soții mei, </l>
                  <l>Că grija ei ne-o duc și-așteaptă, poate. </l>
                  <l>Dar și de-altfel mă laud că-ntre ei </l>
                  <l>Sînt cel mai vîrstnic și-ngrijesc de toate, </l>
                  <l>Căci toți, ca Telemac, sînt tinerei </l>
                  <l>Și nici nu sînt argați cu plată, bieții, </l>
                  <l>Ci vin de dragul lor și-al tinereții. </l>
                  <l>Iar mîne-abia ce va albi lumină, </l>
                  <l>Eu plec la cauconi, așa socot, </l>
                  <l>Căci am la ei de mult, și nu puțină, </l>
                  <l>Dătoare-o sumă, și-aș voi s-o scot. </l>
                  <l>Iar lui, fiindcă zeii-au vrut să-ți vină </l>
                  <l>Ca oaspe drag, ajută-i deci de tot: </l>
                  <l>C-un fiu de-al tău trimite-l c-o trăsură </l>
                  <l>Și cai voinici și buni de-alergătură.” </l>
                  <l>A zis Atene-așa, și ridicată </l>
                  <l>Zbura cu zborul linei cucuvăi; </l>
                  <l>Și toți au stat cu inima mirată. </l>
                  <l>A stat uimit și Nestor între-ai săi </l>
                  <l>Și-a prins de mîni pe Telemac deodată: </l>
                  <l>„Tu nu vei fi-ntre cei fricoși și răi, </l>
                  <l>Căci iată zeii te petrec, copile, </l>
                  <l>De-acum, din pragul tinerelor zile! </l>
                  <l>Căci n-a fost nimeni altul dintre-aceia </l>
                  <l>Ce-au casele pe-Olimp, n-a fost alt zeu, </l>
                  <l>Ci numai fiica ta, Tritogoneia, </l>
                  <l>Părinte Zevs, pe care și-Odiseu </l>
                  <l>Cu cinste ne-o ținea-ntre zei a treia. </l>
                  <l>Te-ndură, zîno, deci de neamul meu, </l>
                  <l>De fii și de nevasta mea, stăpîno, </l>
                  <l>Dă-mi nume bun și moartea lor amîn-o! </l>
                  <l>Iar ție-ți voi jertfi un june, iubite, </l>
                  <l>Cu largă ceafă și cu mers neblînd, </l>
                  <l>Nepus la jug, cu coarnele-aurite.” </l>
                  <l>Așa vorbi bătrînul domn, plecînd </l>
                  <l>Cu fii și gineri și mulțimi pornite </l>
                  <l>Spre-naltul său palat. Și-n urmă, cînd </l>
                  <l>Ajunseră-n odăile umbroase, </l>
                  <l>Șezură toți la rînd pe bănci frumoase. </l>
                  <l>Iar el pentru-nchinat un vin le dete </l>
                  <l>Păstrat de unsprezece ani, și-abia </l>
                  <l>Acum deschis din chiupul unde stete. </l>
                  <l>Pe-acesta deci prin cupe li-l punea </l>
                  <l>Și mult el se ruga grozavei fete </l>
                  <l>A Tatălui, spre-a fi iubit de ea. </l>
                  <l>Deci bînd apoi destul din vinul dulce, </l>
                  <l>S-au dus pe-acasă toți ca să se culce. </l>
                  <l>Dar bunul Telemac acolea mase, </l>
                  <l>Durmind în pat, săpat în cerdăcel, </l>
                  <l>Iar Nestor moșul lîngă el culcase </l>
                  <l>Pe-al său fecior, pe Pisistrat, acel </l>
                  <l>Ce-acum flăcău el unu-i mai rămase. </l>
                  <l>Iar Nestor în iatac durmi și el, </l>
                  <l>În cel mai dindărăt din tot palatul </l>
                  <l>Și doamnă-sa-i făcu, nevasta, patul. </l>
                  <l>Iar cînd veni și faptul dimineții, </l>
                  <l>Sculat bătrînul și ieșit ședea </l>
                  <l>Pe-o laviță cioplită, sub păreții </l>
                  <l>Palatului, din piatra ce lucea </l>
                  <l>Ca untdelemnu-n cioplitura feții. </l>
                  <l>Neleu pe-această bancă des ședea, </l>
                  <l>Dar el pe-atunci, de mult urmîndu-și sorții, </l>
                  <l>Intrat era-n locașurile morții, </l>
                  <l>Și-acum sta-n locu-i Nestor, purtătorul </l>
                  <l>Toiagului. Ieșind de prin palat, </l>
                  <l>Pe rînd i se-aduna-mprejur poporul </l>
                  <l>De fii: Aret și Stratiu cel bărbat, </l>
                  <l>Perseu și Trasimede luptătorul </l>
                  <l>Și Ehefron; și-n urmă Pisistrat </l>
                  <l>Venea cu Telemac, și-umplură rîndul, </l>
                  <l>De mîni pe el lîngă bătrîn ducîndu-l. </l>
                  <l>Iar Nestor începu: „Într-o clipită </l>
                  <l>Să-mi faceți, dragi copii, ce-aș fi dorit! </l>
                  <l>Și-ntîi să dăm Atenei mulțămită </l>
                  <l>Că ieri la jertfe-aievea mi-a venit. </l>
                  <l>Deci unul meargă-n cîmp, și să-mi trimită </l>
                  <l>Văcaru-n vale-un june împodobit; </l>
                  <l>Iar altu-n mal s-alerge și să vază </l>
                  <l>Ca, numai doi vîslași lăsînd ca pază, </l>
                  <l>S-aduc-aici pe dulcii frați de cruce </l>
                  <l>Ai oaspelui ce șade-aci-ntre noi. </l>
                  <l>Alt om dup-argintar mi se va duce, </l>
                  <l>Să sufle aur coarnelor, și-apoi </l>
                  <l>Voi ceialalți vedeți să mi s-apuce </l>
                  <l>De lucru-argații, că se lasă moi. </l>
                  <l>Să puie mese, bănci, s-aștearnă locul, </l>
                  <l>S-aducă apă și să-ncingă focul.” </l>
                  <l>A zis. Și gîfiiau fugind cu toții. </l>
                  <l>Sosi și juncul cel cu pașii grei; </l>
                  <l>Din neagra nav-apoi sosiră soții, </l>
                  <l>Venind și-Atene zîna-n rînd cu ei. </l>
                  <l>Sosi și-un argintar ce-aduse loții </l>
                  <l>Și alte scule cîte au acei </l>
                  <l>Ce știu lucra-mpodobituri de fală, </l>
                  <l>Cu clește și ciocan și nicovală. </l>
                  <l>Deci scoase Nestor aur, și-argintarul </l>
                  <l>Pe coarne-l potrivea frumos și-astfel </l>
                  <l>Încît s-o bucure pe-Atene darul. </l>
                  <l>Iar Ehefron de-un corn, și Stratiu cel </l>
                  <l>Voinic ținea de-alt corn, și cu păharul </l>
                  <l>De jertfă-Aret veni ținînd supt el </l>
                  <l>Buchet de flori și apă din fîntînă, </l>
                  <l>Și orz ținea-ntr-un coș într-altă mînă. </l>
                  <l>Ținea toporul cu-ascuțișuri bune </l>
                  <l>Voinicul Trasimed; ținea Perseu </l>
                  <l>Un vas gătit, ca sînge-n el s-adune. </l>
                  <l>Iar Nestor începu, chemînd pe zeu, </l>
                  <l>S-arunce-n foc, cu multă rugăciune, </l>
                  <l>Și peri din fruntea juncului, mereu, </l>
                  <l>Și orz pe sfînta vatră să presare, </l>
                  <l>Și nu-nceta chemînd cu rugă mare. </l>
                  <l>Iar cînd sfîrși, se-nțepeni feciorul </l>
                  <l>Cel vrednic, Trasimed, și-aproape stînd, </l>
                  <l>Izbi pe june în ceafă cu toporul. </l>
                  <l>Cu mușchii cefei rupți, căzu gemînd </l>
                  <l>Și-adînc pe ochi i-a-ntins pierirea norul </l>
                  <l>Evridica atunci, cum sta văzînd, </l>
                  <l>Cinstita doamnă, mare-un țipet dete, </l>
                  <l>Și-n cor țipară și nurori și fete. </l>
                  <l>Apoi l-au ridicat de jos și, gata </l>
                  <l>Ținîndu-l toți, cu-arama Pisistrat </l>
                  <l>Îi rupse-adînc din vine beregata. </l>
                  <l>Un negru val de sînge-a rîurat </l>
                  <l>Și sufletul din june atunci zburat-a. </l>
                  <l>Deci coapsele le-au scos și-apoi bogat </l>
                  <l>În seu le-au învălit, în pături grele, </l>
                  <l>Și-au pus și crunte măruntăi pe ele. </l>
                  <l>Bătrînul deci le-ardea pe crengi uscate, </l>
                  <l>Turnînd deasupra vin, iar fiii săi </l>
                  <l>Țineau pe foc frigările-ncrîngate. </l>
                  <l>Cînd ele-au ars de tot, iar măruntăi </l>
                  <l>Ce-au fript dintîi au fost acum mîncate, </l>
                  <l>Tăiară-n pripă sprintenii flăcăi </l>
                  <l>întregul june, și cărnuri împărțite </l>
                  <l>Frigeau acu-n țepușele-ascuțite. </l>
                  <l>Ci-n vremea asta a lui Nestor fiică, </l>
                  <l>Frumoasa Policaste ce-o avea </l>
                  <l>Din toate-ale lui fete cea mai mică, </l>
                  <l>Spăla pe Telemac și-i aducea </l>
                  <l>Manta pe largii umeri și tunică. </l>
                  <l>Deci cînd ieși din baie, el părea </l>
                  <l>Un zeu la chip, și toți doreau să-l vadă; </l>
                  <l>Și-așa el lîngă rege-a mers să șadă. </l>
                  <l>Și fripte-avînd fripturi prisositoare, </l>
                  <l>Mîncau acum, și-n veselul păhar </l>
                  <l>Turnau voinici cu mîni alergătoare. </l>
                  <l>Deci cînd au isprăvit și-al jertfei dar, </l>
                  <l>Vorbit-a Nestor vorbe zburătoare: </l>
                  <l>„Băieți ai mei! Să puneți la un car </l>
                  <l>Doi cai frumoși, cu umblete zburace, </l>
                  <l>Să plece-al nostru oaspe-acum în pace!” </l>
                  <l>A zis, iar ei aduser-o trăsură </l>
                  <l>Cu roibi frumoși și cu-nfocate nări; </l>
                  <l>Și-n car a pus și pini și băutură </l>
                  <l>Femeia casei, și tot rari mîncări, </l>
                  <l>De care numai regii pun în gură. </l>
                  <l>În car deci Telemac, între urări </l>
                  <l>Urcîndu-se și-alături lui, să mîie, </l>
                  <l>Voinicul Pisistrat a-ntins de frîie </l>
                  <l>Și-a dat cu biciu-n cai, iar ei zburară, </l>
                  <l>Lăsînd orașul Pilos, și mereu </l>
                  <l>Întreaga zi zburau pe cîmp pe-afară. </l>
                  <l>Veni și-Amurg, și-umbrea-ntunerec greu </l>
                  <l>Și-ajunși în Fere, la Diocle-ntrară, </l>
                  <l>Acel ce-a fost nepot al lui Alfeu, </l>
                  <l>Iar tată-i fuse Orsiloh bătrînul; </l>
                  <l>Și-au mas aici, și-i ospăta stăpînul. </l>
                  <l>În zori deci Pisistrat fugarii-i prinse </l>
                  <l>Din nou la car, iar caii din picior </l>
                  <l>Băteau în curtea cea cu pietre linse. </l>
                  <l>Deci el plesni din bici, iar caii-n zbor </l>
                  <l>Treceau pe cîmpul cel cu holde-ntinse. </l>
                  <l>Și-n urm-au isprăvit și drumul lor, </l>
                  <l>C-așa zburară roibii iuți ca focul. </l>
                  <l>Iar soarele-apunea și-umbrea tot locul.</l>
               </lg>
            </div>
            <div type="div2">
               <head>
                  <label>Cartea IV</label>
                  <lb/>La Menelau</head>
               <lg>
                  <l>Ajunși acum pe-amurg și-n înfundatul </l>
                  <l>Ținut Lacedemona-n munți silhui, </l>
                  <l>Mînau la Menelau, la nepătatul </l>
                  <l>Al Spartei domn vestit, la masa cui </l>
                  <l>Nuntași umpleau de chiote palatul. </l>
                  <l>El tocmai mărita pe fata lui </l>
                  <l>Cu fiul lui Ahil, și-n toată voia, </l>
                  <l>Căci el i-a fost promis-o chiar din Troia, </l>
                  <l>Iar zeii le-mplineau acum nuntitul. </l>
                  <l>Deci socrul Menelau o trimitea </l>
                  <l>Cu mare-alai și chiot la vestitul </l>
                  <l>Oraș mirmidonesc ce-l stăpînea. </l>
                  <l>Dar și pe Megapente-al său iubitul, </l>
                  <l>Născut tîrziu din roabă,-l logodea </l>
                  <l>Cu fata lui Alector, Ehemila, </l>
                  <l>Și-așa-i nuntea și fiul și copila. </l>
                  <l>Acolea-și petreceau în casă dară, </l>
                  <l>Vecini și cunoscuți, și-alt mult popor. </l>
                  <l>Vestit un cîntăreț, de pe chitară </l>
                  <l>Cînta-ntre ei frumos, și-n fața lor </l>
                  <l>Doi inși, rotindu-se frumos, jucară. </l>
                  <l>Într-ăst răstimp, afară sub pridvor, </l>
                  <l>Frumosul car cu iuții cai s-oprise, </l>
                  <l>Cu cei născuți din Nestor și Ulise. </l>
                  <l>Văzu Eteoneu, bătrîna slugă, </l>
                  <l>La poartă pe străinii ce-așteptau </l>
                  <l>Și-ntră-n palat, ducîndu-se-ntr-o fugă </l>
                  <l>Să-i dea de știre-n sîrg lui Menelau. </l>
                  <l>Deci stînd vorbea, ca vrînd să spuie-o rugă </l>
                  <l>„Stăpîne, să mă ierți, dar văd că stau </l>
                  <l>La poartă doi străini, și-așa se pare </l>
                  <l>C-ar fi flăcăi din neam ales și mare. </l>
                  <l>Ce zici? Să-i chem în cas-ăcum, părinte? </l>
                  <l>Să-i las să deshămeze mîndrii cai, </l>
                  <l>Ori cate-și gazd-aiuri mai înainte?” </l>
                  <l>Așa vorbi, și-atunci pletosul crai </l>
                  <l>Mîhnit îl ocărî, vorbind cuvinte: </l>
                  <l>„Te știu acum de-un veac, și nu erai </l>
                  <l>Nici prost, Eteoneu a lui Boete, </l>
                  <l>Și nici copil. Dar ești, cum văd, băiete! </l>
                  <l>Noi doi, pîn-am ajuns aici acasă, </l>
                  <l>La cîți străini n-am găzduit pe drum? </l>
                  <l>Și cîți nu ne-au poftit la ei la masă! </l>
                  <l>Dar dare-ar Zevs din cer, măcar de-acum, </l>
                  <l>Să nu mai știm de lipsuri cum apasă! </l>
                  <l>Tu știi acestea, și mă-ntrebi! Dar cum? </l>
                  <l>Deshamă caii cei cu mîndre coame, </l>
                  <l>Și vezi și de străini, că le-o fi foame!” </l>
                  <l>Porni deci sluga și-ndemna din gură </l>
                  <l>Și pe-alți argați în ajutorul lui. </l>
                  <l>Deci caii uzi de jug și-alergătură </l>
                  <l>I-au dus în grajd, iar hamurile-n cui, </l>
                  <l>Și hrană pentru cai apoi făcură </l>
                  <l>Din orz amestecat cu-ovăz gălbui. </l>
                  <l>Iar carul de-un părete-l răzimară, </l>
                  <l>Și-n cas-apoi pe oaspeți îi chemară. </l>
                  <l>Ei foarte-uimiți erau aci-mpreună, </l>
                  <l>De-atîta slav-a mîndrului palat, </l>
                  <l>Căci luciu ca de soare-ori cel de lună </l>
                  <l>Lucea din toate-oriunde-ai fi cătat. </l>
                  <l>Și-așa privind cu drag și-n voie bună, </l>
                  <l>Cînd lacomii lor ochi s-au săturat, </l>
                  <l>Intrară să se spele-n apa băii, </l>
                  <l>Iar roabele-au lăut și-au uns flăcăii, </l>
                  <l>Le-au dat mantale și tunici, și-ndată </l>
                  <l>I-au dus în casă și pe jelț i-au pus </l>
                  <l>Vecini cu Menelau, slăvitul tată </l>
                  <l>Și rege-Atrid. Iar apă le-a adus </l>
                  <l>În scump de aur ibricel o fată, </l>
                  <l>Și stînd în față, le turna de sus, </l>
                  <l>În larg lighean de-argint, ca să se spele. </l>
                  <l>O mîndră mas-aduser-apoi ele, </l>
                  <l>Cu pîne și mîncări pe dînsa puse; </l>
                  <l>Venind și bucătarul le-mpărțea </l>
                  <l>Fripturi pe discuri, și-un erold le-aduse </l>
                  <l>Frumoase cupe de-aur ca să bea. </l>
                  <l>Și-așa ședeau pe-acele jelțuri suse, </l>
                  <l>Și-n față Menelau, și-i tot poftea. </l>
                  <l>„Mîncati acum și beți din cupa plină, </l>
                  <l>Și-apoi vom întreba, mai după cină, </l>
                  <l>Ce oaspeți dragi avem pe azi în casă; </l>
                  <l>Căci nu sînteți copii din oameni răi, </l>
                  <l>Iar vița vi-e din regi, din Joe trasă, </l>
                  <l>Căci tați de jos nu nasc atari flăcăi.” </l>
                  <l>Vorbind așa el a mai pus pe masă, </l>
                  <l>Ca mare cinste-a oaspeților săi, </l>
                  <l>Un spete-ntreg de bou, și gras și mare. </l>
                  <l>Și-așa steteau de vin și de mîncare. </l>
                  <l>Deci zise Telemac, plecîndu-și gura </l>
                  <l>Spre-a nu-nțelege-alt om, lui Pisistrat: </l>
                  <l>„Privește-n jur aci-ngrămăditura </l>
                  <l>De bronz și fildeș și de-argint curat, </l>
                  <l>Și auru-n odăi, și lucrătura! </l>
                  <l>Așa va fi la Joe prin palat! </l>
                  <l>Nespuse lucruri sînt aici, iubite, </l>
                  <l>Iar mințile, privind, îmi stau uimite!” </l>
                  <l>Atridul însă le-auzi cuvîntul </l>
                  <l>Și-așa răspunse la mirarea lor: </l>
                  <l>„Vai, dragii mei copii! Cu Zevs preasfîntul </l>
                  <l>Să nu se prindă nici un muritor! </l>
                  <l>Căci el e-n veci, nu-l spulberă mormîntul, </l>
                  <l>Și ține-averi de veci, ce-n veci nu mor. </l>
                  <l>Dar poate că-ntre oameni pot să fie, </l>
                  <l>Și poate nu, să-i pui alături mie, </l>
                  <l>Căci multe-averi adusei adunate, </l>
                  <l>Sosind, a opta vară, la ai mei, </l>
                  <l>Din multe drumuri rătăcit umblate </l>
                  <l>La cei de prin Egipt și-etiopei, </l>
                  <l>Prin Sidon, Chipru și-alte țări bogate, </l>
                  <l>Prin Libia, pe unde fată miei </l>
                  <l>De trei ori oaia-n an, și-așa vreau zeii </l>
                  <l>Că vii se nasc cu coarne-n frunte mieii. </l>
                  <l>Stăpîni ori slugi acolo niciodată </l>
                  <l>Ce-i lipsa de pășune n-o-nteleg. </l>
                  <l>Și brînză au și carne-ndestulată, </l>
                  <l>Căci oile dau lapte anu-ntreg; </l>
                  <l>Și-averea mea pe-acolo-i adunată. </l>
                  <l>Ci-n vremea, vai, ce mă trudeam să-ncheg </l>
                  <l>Printr-alte țări avere cu de-ajunsul, </l>
                  <l>Ucise-un rău pe frate-meu pe-ascunsul, </l>
                  <l>Prin răul sfat al relei lui neveste! </l>
                  <l>Vai, nici o bucurie n-am de-aveii, </l>
                  <l>Iar casa mea azi zguduită este, </l>
                  <l>Căci foarte multe-am îndurat dureri. </l>
                  <l>Părinții voștri vi-or fi spus aceste, </l>
                  <l>Oricine-s ei, ce casă cu puteri </l>
                  <l>Fu casa ce-am pierdut, și prăpădită </l>
                  <l>Ce-avere-a ars într-însa-ngrămădită! </l>
                  <l>Aș vrea mai bine dintr-a mea măsură </l>
                  <l>De-averi să-mi fi rămas un sfert de-abia, </l>
                  <l>Dar vii să-mi fi rămas cei ce căzură </l>
                  <l>La Troia-n largul cîmp, din vina mea! </l>
                  <l>Că-i plîng pe toți, de-mi dă plînsoarea-n gură </l>
                  <l>Și-așa mă răcoresc în jalea mea, </l>
                  <l>Iar uneori mai tac pe-aci-n palaturi, </l>
                  <l>Căci și de plîns ca de-orișice te saturi! </l>
                  <l>Deci pe-alții-i plîng ce-i plîng, și mă mai lasă, </l>
                  <l>Dar cînd gîndesc la unul dintre ei, </l>
                  <l>Nici somnul nu mi-e somn, nici masa masă, </l>
                  <l>Căci n-a răbdat nici unul dintre-ahei </l>
                  <l>La Troia mai cu drag! Și-acum spre casă, </l>
                  <l>Nici unul mai amar! Dar de la zei </l>
                  <l>Lui scrisă-i fu pesemne-acea urgie, </l>
                  <l>Și-o jale-acasă nesfîrșită mie! </l>
                  <l>Căci iată-l bietul om de cînd lipsește! </l>
                  <l>Și mult am întrebat pe toti să știu </l>
                  <l>De-i mort pe undeva ori mai trăiește, </l>
                  <l>Că n-aș mai plînge-așa de-aș ști că-i viu. </l>
                  <l>Bătrîn, Laerte tată-su-l jelește </l>
                  <l>Și dulcea Penelope-a lui și-un fiu </l>
                  <l>Rămas copil, de-abia născut acasă.” </l>
                  <l>Așa spunea, vorbind cu ei la masă. </l>
                  <l>Și-atunci nepotolit îl prinse dorul </l>
                  <l>De plîns pe Telemac. Și-așa ținînd </l>
                  <l>Cu mînile-amîndouă deci feciorul </l>
                  <l>Mantaua peste-obraji, plîngea oftînd. </l>
                  <l>Văzu și pricepu atunci păstorul </l>
                  <l>Popoarelor și sta-ndoit în gînd: </l>
                  <l>Să-ntrebe-acum de-i Telemac ori nu e, </l>
                  <l>Ori stînd s-aștepte însuși să i-o spuie. </l>
                  <l>Pe cînd prin suflet frămînta deci asta, </l>
                  <l>Veni de sus din mîndru-i foișor, </l>
                  <l>Elena cea cu mîndru chip, nevasta </l>
                  <l>Cu mers măreț de zeu nemuritor. </l>
                  <l>Un mîndru scaun deci îi puse-Adrasta, </l>
                  <l>Și-Alcippe sub picioare-un scump covor, </l>
                  <l>Un coș de-argint apoi Filo aduse, </l>
                  <l>Cel dat de-Alcandra lui Polib, ce fuse </l>
                  <l>Stăpîn și-n Teba din Egipet stete </l>
                  <l>(Că-n case-aveau nespuse-averi, grămezi, </l>
                  <l>Și-a dat lui Menelau cel blond la plete </l>
                  <l>Și băi de-argint și aur și tripezi, </l>
                  <l>Elenei însă de-aur scump îi dete </l>
                  <l>O furc-atunci — minune e s-o vezi! — </l>
                  <l>Și-un coș de-argint cu mîndră tivitură </l>
                  <l>De flori de aur la rotunda-i gură). </l>
                  <l>Pe-acesta deci Fil6 i-l dete-n mînă </l>
                  <l>Și multe gheme-avea, de tort, în el, </l>
                  <l>Și-alături furca ei cu-albastra lînă. </l>
                  <l>Pe-un scaun deci șezînd, și-un scăunel </l>
                  <l>Avînd sub tălpi, puternica stăpînă </l>
                  <l>Vorbi către bărbat și-a zis astfel: </l>
                  <l>„Știm oare-ori nu, iubite-al meu bărbate, </l>
                  <l>Ce oaspeți dragi ne vin să ne mai cate? </l>
                  <l>Și-ți mint, ori este-așa? Dar parcă-mi vine </l>
                  <l>Să cred că n-am văzut — și spaimă-mi fac </l>
                  <l>Să semene pe lume-un om mai bine, </l>
                  <l>Ca tînărul de-aici cu Telemac, </l>
                  <l>Pe care Odiseu (cînd pentru mine, </l>
                  <l>Nebuna, vai, mai bine-ar fi să tac, </l>
                  <l>Veneați sub Troia, greci din multe laturi) </l>
                  <l>Copil de țîță și-l lăsă-n palaturi.” </l>
                  <l>Uimit de-al ei cuvînt, Atridul stete </l>
                  <l>Și-a zis așa: „Dar asta zic și eu! </l>
                  <l>Picioare-așa și mîni, și cap și plete </l>
                  <l>Și-asemeni ochi frumoși ca Odiseu! </l>
                  <l>Și chiar spuneam cît ajutor îmi dete </l>
                  <l>La Troia-n cîmp, oriunde-a fost vrun greu, </l>
                  <l>Iar el și-a pus — și mă uitam la dînsul — </l>
                  <l>Mantaua peste-obraji și-l prinse plînsul!” </l>
                  <l>Răspunse-atunci flăcăul Nestoride: </l>
                  <l>„Al lui e-ntr-adevăr, și-i drept ce zici! </l>
                  <l>Dar el e om sfios, cum vezi, Atride, </l>
                  <l>Și-ntîiași dată e venit pe-aici. </l>
                  <l>Și nu-i frumos cu vorbe-a se deschide </l>
                  <l>fn fața ta, tu cel ce te ridici </l>
                  <l>Atît cu vorba-ncît ne este sfîntă </l>
                  <l>Și ca și-un glas de zeu pe toți ne-ncîntă. </l>
                  <l>Eu viu trimis de Nestor, de păstorul </l>
                  <l>Popoarelor, cu el, și-l petrecui, </l>
                  <l>Căci foarte-avea ca să te vadă dorul, </l>
                  <l>Și-un sfat să-i dai, ori pe vrun drum să-l pui. </l>
                  <l>Căci multe rabdă-n casa lui feciorul </l>
                  <l>Cu tată dus, cînd n-are-un om al lui! </l>
                  <l>Și-așa-i cu Telemac, că-i la strîmtime, </l>
                  <l>Că n-are tată și-i rămas cu nime!” </l>
                  <l>A zis, și-Atrid striga speriat: „Vai, Tată! </l>
                  <l>Și zei din cer! Deci am aici, la noi, </l>
                  <l>Pe fiul unui om iubit ce-odată </l>
                  <l>Răbdat-a pentru mine mari nevoi! </l>
                  <l>Vai, dacă i-ar fi fost de ceruri dată </l>
                  <l>Cu bine, bietu,-ntoarcerea-napoi, </l>
                  <l>Ziceam că-l voi iubi, mai sus avîndu-l </l>
                  <l>Decît pe-oricare-aheu, și-aveam și gîndul </l>
                  <l>Aici în Argos să-i zidesc cetate </l>
                  <l>Și case mari să-i fac, și să-i strămut </l>
                  <l>Din Itaca și-averile-adunate </l>
                  <l>Și tot poporul lui! Și-am fi avut </l>
                  <l>Atunci noi doi și case-nvecinate </l>
                  <l>Și-atunci noi doi mai des ne-am fi văzut. </l>
                  <l>Și-atunci, nemaifiind ce să ne pună </l>
                  <l>Zăgaz în drum petrecerii-mpreună, </l>
                  <l>În pace-am fi trăit și-ntr-o unire, </l>
                  <l>Iubindu-ne frățește, pînă cînd </l>
                  <l>Cu nor ne-ar fi-nvălit obșteasca fire! </l>
                  <l>Dar poate însuși Dumnezeu, nevrînd </l>
                  <l>Să vadă-n lume-atîta fericire, </l>
                  <l>Privi cu ochii răi la noi, făcînd </l>
                  <l>Ca numai Odiseu, de care-mi pasă, </l>
                  <l>El singur, el, să n-aibă-ntors acasă!” </l>
                  <l>Și-un plîns stîrnit-a-n toți cu ce spusese. </l>
                  <l>Plîngea Elena, Telemac plîngea, </l>
                  <l>Plîngea și Menelau cu lacrimi dese. </l>
                  <l>Și ochi neplînși nici Pisistrat n-avea, </l>
                  <l>C-aminte de-Antiloc își adusese, </l>
                  <l>De cel ucis de fiul ce-l avea </l>
                  <l>Frumoasa Eos, dulce-a ceții fată. </l>
                  <l>La el gîndea, și-așa-ncepu deodată: </l>
                  <l>„Atride Menelau! Al meu părinte </l>
                  <l>Ne spune-acasă, ori de cîte ori </l>
                  <l>Vorbim de tine, cum c-ai fi cuminte </l>
                  <l>Mai mult decît oricare-alți muritori. </l>
                  <l>Ascultă-mi deci și cîteva cuvinte! </l>
                  <l>E jalnic lucru, negreșit, să mori </l>
                  <l>De-o moarte rea și plîng pe-un om atare </l>
                  <l>Și-aș vrea să-l plîngă toți și orișicare, </l>
                  <l>C-atîta parte-au muritorii, bieții, </l>
                  <l>Să-și tundă părul și să plîngă-n veci! </l>
                  <l>Așa murit-a-n floarea tinereții </l>
                  <l>Și frate-meu, și n-a fost între greci </l>
                  <l>Chiar cel mai rău. Tu-l știi din timpul vieții. </l>
                  <l>Eu nu l-am apucat trăind și deci </l>
                  <l>Eu nu știu, dar aud din vremi trecute </l>
                  <l>C-a fost și-n luptă bun și-n fugă iute.” </l>
                  <l>Iar lui i-a zis Atride-atari cuvinte: </l>
                  <l>„Vorbești, iubite, drept și-așa cum știu </l>
                  <l>Vorbi acei născuți de mai-nainte </l>
                  <l>Și-au minte-n cap, de-a nu toca-n pustiu. </l>
                  <l>Dar ai, firește,-asemenea părinte! </l>
                  <l>Căci lesne poți cunoaște-oricînd un fiu </l>
                  <l>Din tați, cui Zevs le-a dat și-nsurătorii </l>
                  <l>Noroc frumos și buni din ea feciorii! </l>
                  <l>Așa i-a dat lui Nestor bătrînețe </l>
                  <l>Adînci și bune, și-i de-a vere plin, </l>
                  <l>Și-n jur copii frumoși cu firi istețe, </l>
                  <l>Iar veacul i se scurge-așa de lin. </l>
                  <l>Dar ștergeți, tineri, plînsul de pe fețe, </l>
                  <l>Și-acum să stăm de cină și de vin, </l>
                  <l>Și-n zori ce e de pus la cale-om pune </l>
                  <l>Și eu și Telemac, și ne vom spune.” </l>
                  <l>Asfaliu deci aduse damigeana; </l>
                  <l>Și-astfel mîncau, poftindu-se-ntre ei. </l>
                  <l>Alt lucru însă născoci Ileana </l>
                  <l>Cea mîndră-n chip ca fericiții zei, </l>
                  <l>Căci puse-n vin prin cupe buruiana </l>
                  <l>Pe care dac-o guști cu vin ce-l bei, </l>
                  <l>Uiți și mînii și-amar și dor de casă </l>
                  <l>Și nici de-un fel de grijă nu-ți mai pasă! </l>
                  <l>Deci cînd o bei cu vin amestecată, </l>
                  <l>Să plîngi într-astă zi tu n-ai putea, </l>
                  <l>Chiar și de ți-ar muri iubitul tată </l>
                  <l>Și dulcea maică, nu, nici de-ai vedea </l>
                  <l>Că răii-ucid cu armă-nsîngerată </l>
                  <l>Pe-un frate-ori fiu al tău, de l-ai avea. </l>
                  <l>Atari vestite ierburi minunate </l>
                  <l>Avea Elena, și de mult ei date </l>
                  <l>De una Polidamna, de prin țara </l>
                  <l>Egiptului, că-n țara asta cresc </l>
                  <l>Nespus de multe ierburi cît e vara. </l>
                  <l>Acestea cînd le-amesteci, folosesc </l>
                  <l>La multe boli, dar multe-aduc amara </l>
                  <l>Pierire-n om; și toți cîți locuiesc </l>
                  <l>Acolo-s doftori de-orice boală crudă, </l>
                  <l>Că-l au pe Pèon toți egipții rudă. </l>
                  <l>Pe-aceasta deci punînd-o-n oluri pline, </l>
                  <l>A dat porunci să toarne-n cupe-apoi, </l>
                  <l>Și-așa-ncepu: „Să m-ascultați pe mine </l>
                  <l>Și tu bărbate-al meu, și-aceștia doi, </l>
                  <l>Băieți din oameni buni! Iar Zevs dă bine </l>
                  <l>Și rău, cum vrea, că-i unul peste noi! </l>
                  <l>Acum șezînd mîncați, iar eu voi spune, </l>
                  <l>Căci multe de-Odiseu știu lucruri bune! </l>
                  <l>Dar n-aș putea-nșira de-a rîndul toate </l>
                  <l>Și-ntreaga viață de viteaz a lui, </l>
                  <l>Căci nesfîrșit mi-ar fi, și nu se poate! </l>
                  <l>Dar numai asta una vreau s-o spui, </l>
                  <l>Din cîte mari a făptuit, nepoate, </l>
                  <l>Și-așa a fost, că însămi o văzui! </l>
                  <l>Deci, singur se răni cu răni cumplite, </l>
                  <l>Punînd pe el și haine zdrențuite, </l>
                  <l>Și-așa ca unul rău robit nevoii, </l>
                  <l>În chip de cerșetor trecut-a dar </l>
                  <l>Pe multe străzi prin tot orașul Troii </l>
                  <l>Și nimeni nici nu-l bănuia măcar. </l>
                  <l>Dar eu, cum cunoșteam pe toți eroii, </l>
                  <l>Vedeam că-i el, deși era murdar. </l>
                  <l>Și-l și-ntrebai, dar el cu multe-ascunsuri </l>
                  <l>Știa să-mi dea tot pe-alte căi răspunsuri. </l>
                  <l>Dac cînd l-am dus cu multă silă-n baie </l>
                  <l>Și cînd apoi cu untdelemn l-am uns </l>
                  <l>Și-am dat porunci să-l puie-ntr-alte straie, </l>
                  <l>El foarte mă jura să-l țiu ascuns, </l>
                  <l>Îmi spuse-apoi de taberile-ahae, </l>
                  <l>Ce gînduri au, ce lipsuri le-au ajuns. </l>
                  <l>Pe mulți troieni apoi sub spada-i puse </l>
                  <l>Și-n mal la greci destule știri le duse. </l>
                  <l>Troiencele bocind atunci urlară. </l>
                  <l>Dar eu mă bucuram, că m-a fost prins </l>
                  <l>Fierbinte dor să mă ren torc în țară. </l>
                  <l>Și foarte mă căiam, cu foc nestins, </l>
                  <l>Că Venus mă-ncurcase-n fapt-amară </l>
                  <l>Și-așa de-orbește-n mreje m-a cuprins: </l>
                  <l>Să-mi las și-averi și fata și palatul </l>
                  <l>Și-așa de bun și vrednic om, bărbatul!” </l>
                  <l>Vorbi și Menelau, și-a zis cuvinte: </l>
                  <l>„Așa-i, nevastă, și e drept ce spui! </l>
                  <l>Eu foarte bine știu și gînd și minte </l>
                  <l>A multora eroi, că-i cunoscui, </l>
                  <l>Și multe țări vedeam eu mai-nainte! </l>
                  <l>Dar om ca Odiseu, cu firea lui, </l>
                  <l>Eu n-am văzut cu ochii mei pe altul, </l>
                  <l>Că mare suflet i-a mai dat Preanaltul! </l>
                  <l>Ce inimă-ndrăzneaț-avu ca leii </l>
                  <l>Și-n calul cel de lemn ce fuse scris </l>
                  <l>Să piarză Troia, cînd în el aheii, </l>
                  <l>Tot cei mai buni și tari ne-am fost închis! </l>
                  <l>Veniși și tu la cal, căci poate zeii </l>
                  <l>Spre-a da mărire Troiei te-au trimis; </l>
                  <l>Și nu erai tu singură, știi bine, </l>
                  <l>Era și Deifob cel bun cu tine. </l>
                  <l>Mult timp tu pipăiai pe cîmp rămasul </l>
                  <l>Și golul cal de pîndă, și-ncercai. </l>
                  <l>De trei ori deci l-ai ocolit cu pasul </l>
                  <l>Și mulți bărbați pe nume ne chemai, </l>
                  <l>Cu sunet prefăcut, luîndu-ți glasul </l>
                  <l>Al multora neveste de danai. </l>
                  <l>Atuncii Tididul și-Odiseu, noi, dară, </l>
                  <l>Din cal ni te-auzeam strigînd pe-afară, </l>
                  <l>Și-am vrut să și ieșim, noi doi, la tine, </l>
                  <l>Ori glas să dăm. Ne-opri îns-Odiseu: </l>
                  <l>Și-așa tăceam, și toți tăceau, vezi bine. </l>
                  <l>Deci vru să strige singur Anticleu, </l>
                  <l>Dar el l-a prins de bot și-l strînse bine </l>
                  <l>Cu mîni voinice și l-a strîns mereu, </l>
                  <l>Cît timp ni te-au ținut pe-acolo zeii. </l>
                  <l>Și-așa scăpă de rău pe toți aheii.” </l>
                  <l>Răspunse Telemac: „Vitează fire </l>
                  <l>Avut-a tata-n toate ce-a făcut, </l>
                  <l>Dar asta-i lucru și mai de mîhnire! </l>
                  <l>Căci toate-acestea lucruri n-au putut </l>
                  <l>Să-l mîntuie de trista sa pierire, </l>
                  <l>Chiar inimă de fier să fi avut. </l>
                  <l>Dar haide-acum, trimiteți-ne-n pace, </l>
                  <l>Căci timpul semn spre somn de-acum ne face.” </l>
                  <l>A zis, și-apoi porunci Elena dete </l>
                  <l>S-aștearnă pături pe-așternutul pus </l>
                  <l>În mîndrul cerdăcel de sub părete, </l>
                  <l>Cu mîndre țoale moi, și larg și sus, </l>
                  <l>Și cergi pentru-nvălit. Deci roabe fete </l>
                  <l>Cu facle-n mîni în grabă s-au și dus </l>
                  <l>Și pat făceau, la zările luminii. </l>
                  <l>Un crainic a condus apoi străinii, </l>
                  <l>Pe mîndrul Telemac și nepătatul </l>
                  <l>Născut din Nestor, unde-acestor doi </l>
                  <l>Frumos și-nalt li se gătise patul. </l>
                  <l>S-a dus și domnul Menelau apoi </l>
                  <l>În cel mai dindărăt din tot palatul </l>
                  <l>Iatac al său, și-n pat cu velinți moi </l>
                  <l>Durmi și el, și-alături lui, nevasta, </l>
                  <l>Frumoasa-ntre femei, Elena asta. </l>
                  <l>Cînd roșul cer apoi în zori s-aprinse, </l>
                  <l>Sculîndu-se viteazul domn din pat, </l>
                  <l>Vestminte-a pus pe el, și larg încinse </l>
                  <l>Voinica spadă peste pieptul lat, </l>
                  <l>Frumoase-opinci sub tălpi apoi își prinse, </l>
                  <l>Și-un zeu păru că iese din palat. </l>
                  <l>Aproape-apoi pe Telemac chemîndu-l, </l>
                  <l>Ședeau alături, și-i vorbea-ntrebîndu-l: </l>
                  <l>„Voinice-al meu, tu stăi acum și spune </l>
                  <l>Ce dor împinse lungul drum al tău </l>
                  <l>Spre țara mea? Vro grijă te răpune? </l>
                  <l>Obștesc e lucru, ori vrun propriu rău? </l>
                  <l>Aș vrea de-altfel să fie lucruri bune.” </l>
                  <l>Răspunse-atunci cumintele flăcău: </l>
                  <l>„Vestite Menelau, răspunsu-i gata: </l>
                  <l>Eu viu s-adun vro veste despre tata. </l>
                  <l>Că-mi duc mișeii casa spre ruină </l>
                  <l>Și-mi piere munca de pe cîmp, și tot. </l>
                  <l>Și casa, rege, de dușmani mi-e plină </l>
                  <l>Și-mi taie boi și oi și vinu-l scot </l>
                  <l>Cu vedrele și nu se mai alină </l>
                  <l>Ai mamei pețitori! Eu nu mai pot, </l>
                  <l>Căci praf acum din casa mea s-alege! </l>
                  <l>Deci vin ca să-ți cuprind genunchii, rege, </l>
                  <l>Să-mi spui ce știi, căci trista lui pierire </l>
                  <l>Cu ochii tăi tu poți s-o fi văzut; </l>
                  <l>Ori poate-ai prins din auzit vro știre, </l>
                  <l>Căci rău fu ceasu-n care fu născut! </l>
                  <l>Dar nu gîndi să cruți a mea mîhnire, </l>
                  <l>Spunînd mai dulce-amarul petrecut, </l>
                  <l>Și nici că-mi faci rușine, rege bune, </l>
                  <l>Ci golul adevăr și-ntreg mi-l spune! </l>
                  <l>Și dacă oarecînd iubitu-mi tată </l>
                  <l>Vro faptă ți-a promis, ori vrun cuvînt, </l>
                  <l>Și dacă ți-a-mplinit vrun bine-odată, </l>
                  <l>Acolo-n cîmp pe-al Troilor pămînt, </l>
                  <l>Aminte-ți fie-acuma și-mi arată </l>
                  <l>Că pentru el, iubite rege,-ți sînt </l>
                  <l>Și eu iubit, să-mi spui ce știi ascunse!” </l>
                  <l>A zis, și-oftînd Atride-așa răspunse: </l>
                  <l>„În patul unui om atît de tare </l>
                  <l>Au vrut să doarmă, deci, cei slabi și răi </l>
                  <l>Dar cum cînd o cerboaică biata, care </l>
                  <l>Își culc-abia născuții pui ai săi, </l>
                  <l>Acolo unde cuib un leu îl are </l>
                  <l>Și pleacă la păscut prin munți și văi, </l>
                  <l>Iar leu-ntrînd în cuib sub labă-i pune </l>
                  <l>Și-așa cu-o moarte jalnică-i răpune. </l>
                  <l>Așa cu ei va face și-al tău tată! </l>
                  <l>Vai, dare-ar Zevs să fie precum știu </l>
                  <l>Că-n Lesbos fu,-n cetatea cea bogată, </l>
                  <l>Cînd ceart-avînd cu-al Filomelei fiu, </l>
                  <l>Sculîndu-se-l trînti cumplit o dată, </l>
                  <l>De-au rîs aheii toți. Așa, de-i viu, </l>
                  <l>Să dea acasă gloatei pețitoare </l>
                  <l>Sfîrșit grăbit și-amară-nsurătoare! </l>
                  <l>Iar de-altele ce-ntrebi, apoi, iubite, </l>
                  <l>Eu n-aș putea să spun nimic de el </l>
                  <l>Decît ce știu și eu din auzite, </l>
                  <l>Și n-aș voi, firește, să te-nșel. </l>
                  <l>Dar n-am s-ascund ca lucruri tăinuite </l>
                  <l>Ce-mi spuse-odată moșul mării-acel </l>
                  <l>Ce spune-adevărat; pe-acestea toate </l>
                  <l>Pe rînd o să le spui cu drag, nepoate. </l>
                  <l>Aveam să plec deci mare-atunci dorință. </l>
                  <l>Cînd fui la Nil mult timp oprit de zei, </l>
                  <l>Căci nu le detei jertfe-ntru priință, </l>
                  <l>De boi voinici, căci una cer și ei: </l>
                  <l>S-avem mereu aminte-a lor voință! </l>
                  <l>Deci este-acolo-n largul mării cei </l>
                  <l>Cu valuri mari, în fața și-n hotarul </l>
                  <l>Egiptului, un loc ce-i zice Farul, </l>
                  <l>Departe-atîta loc cam cît străbate, </l>
                  <l>Plutind o zi, un bun și iute vas, </l>
                  <l>Cînd are bun și iute vînt din spate. </l>
                  <l>Acolo-i un liman, prea bun de tras </l>
                  <l>Corăbii-n el, că, stînd și apărate, </l>
                  <l>Iau apă de băut și fac popas. </l>
                  <l>Deci douăzeci de zile mă ținură </l>
                  <l>Acolo zeii prins, căci nu bătură </l>
                  <l>De loc suflări de vînt care să poată </l>
                  <l>Să dea corăbii clipă de pornit. </l>
                  <l>Și-așa merindea ni-o sfîrșisem toată. </l>
                  <l>Iar soții-mi flămînzeau, și-am fi pierit, </l>
                  <l>De nu s-ar fi-ndurat ca să mă scoată </l>
                  <l>O fat-a lui Proteu, că m-a-ntîlnit </l>
                  <l>Mîhnit umblînd, și singur, Idoteea, </l>
                  <l>Departe de fărtați, căci bieții-aceia </l>
                  <l>Răzleți întreaga zi-și vînau norocul </l>
                  <l>Cu undița la mal să prindă pești, </l>
                  <l>Iar foamea-n măruntăi le-ardea ca focul. </l>
                  <l>Văzîndu-mă, mi-a zis: «Copil ce ești! </l>
                  <l>De-atîta timp și n-ai aflat mijlocul </l>
                  <l>Să scapi de-amar? Ori singur ți-l voiești? </l>
                  <l>Că rabzi în chip prostesc, cum nu se cade, </l>
                  <l>Iar inima-n tovarășii tăi scade!» </l>
                  <l>Răspunsei eu: «Oricine-ai fi, te scoate </l>
                  <l>Norocu-n drumul meu, dacă te pleci </l>
                  <l>Spre-al meu necaz! Nu vrînd eu rabd. Dar poate </l>
                  <l>Greșii ceva la cei ce sînt în veci. </l>
                  <l>Dar zeu ești tu și-un zeu le știe toate. </l>
                  <l>Vorbește, zîno, și-mi arată deci: </l>
                  <l>Ce zeu m-oprește-aici și nu mă lasă, </l>
                  <l>Și cum va fi și drumul meu spre casă?» </l>
                  <l>Răspunse ea atunci: «Acum. străine, </l>
                  <l>Voi spune tot, iar tu să mă-nțelegi. </l>
                  <l>Pe-aici un moș de mare zilnic vine, </l>
                  <l>Și-ți spune-orice-adevăr, cînd poți să-l legi, </l>
                  <l>Proteu cel din Egipt, căci știe bine </l>
                  <l>Ce-ascunde-adîncul larg al mării-ntregi. </l>
                  <l>Neptun îi este domn, și-așa se zice </l>
                  <l>Că-i tatăl meu și-i sînt deci dintre fiice. </l>
                  <l>Din gura ăstui moș putere-ai scoate </l>
                  <l>Întregul adevăr, dac-ai putea </l>
                  <l>Să-l prinzi pîndindu-l, căci ți-ar spune toate. </l>
                  <l>Și cum să pleci și ce drum vei avea. </l>
                  <l>Să-ți spuie însă și-alte lucruri poate, </l>
                  <l>De-acasă din palat, dacă vei vrea, </l>
                  <l>De rău și bine-orice-ntîmplări trecute, </l>
                  <l>De cînd ești dus cu nava ta cea iute.» </l>
                  <l>Așa mi-a zis, și-așa i-am zis cuvinte: </l>
                  <l>«Dar spune-mi tu ce laț aș face eu, </l>
                  <l>Să-l prind, că-i zeu și poate ști-nainte, </l>
                  <l>Și-așa el s-ar feri de lațul meu. </l>
                  <l>Că-i lucru greu și-adese necuminte </l>
                  <l>Să-ncerce-un om să facă rob pe un zeu!» </l>
                  <l>I-am zis, și mi-a răspuns cu sfaturi bune: </l>
                  <l>«Ascultă deci, că și-asta o voi spune: </l>
                  <l>Cînd soarele-n amiazi cuptor se pare, </l>
                  <l>Atunci, ieșind de spume-acoperit </l>
                  <l>Bătrînul mării din cărunta mare, </l>
                  <l>Pe cînd Zefirul suflă potolit, </l>
                  <l>Se culcă-n peșteri unde cuib el are. </l>
                  <l>Și-n jurul lui tot ies necontenit, </l>
                  <l>Ies foce, răspîndind putori cumplite </l>
                  <l>De zoi al mării-n veci nedomolite. </l>
                  <l>Acolo deci în faptul dimineții, </l>
                  <l>Culcat în rînd cu focele să fii. </l>
                  <l>Alege deci cu tine pe băieții, </l>
                  <l>Pe cei mai tari, pe trei, pe care-i știi </l>
                  <l>Că-s și-ndrăzneți în punerea vieții. </l>
                  <l>Căci foarte multe știe viclenii </l>
                  <l>Acest bătrîn. Și-ascultă cîte poate! </l>
                  <l>Umblînd dintîi, le numără pe toate, </l>
                  <l>Pe cîte foce dorm, ca să le știe </l>
                  <l>Cu numărul, tot cinci și cinci, și-apoi </l>
                  <l>Se culc-așa-ntre-atîta turmă vie, </l>
                  <l>Cum doarme-n cîmp ciobanul între oi. </l>
                  <l>Văzîndu-l deci culcat, atunci vă fie </l>
                  <l>Puterile și inima cu voi, </l>
                  <l>Și strîns legați pe moșul negrei ape, </l>
                  <l>Oricît s-ar zvîrcoli, cătînd să scape. </l>
                  <l>Deci el lua-va-ntîi înfricoșate </l>
                  <l>Făpturi de spaim-a cîte fiare sînt, </l>
                  <l>Și foc și apă, dar cu mîni legate </l>
                  <l>Țineți-l tare-ntr-una pe pămînt. </l>
                  <l>Dar cînd apoi ca moș o să s-arate </l>
                  <l>Precum ieși din val, și-avînd cuvînt </l>
                  <l>De om ca voi, slăbiți atunci cu strînsul </l>
                  <l>Și dîndu-i drum, să-ntrebi să spuie dînsul: </l>
                  <l>Ce zeu asupră-ți cu mînie cată </l>
                  <l>Și drum pe mare cum vei fi avînd?» </l>
                  <l>A zis, și-n mare-apoi pieri deodată. </l>
                  <l>Iar eu apoi spre maluri scoborînd, </l>
                  <l>Veneam la nava pe nisip lăsată </l>
                  <l>Și multe-mi clocoteau de-a valma-n gînd. </l>
                  <l>Deci noapte fu, și-așa, cinîndu-mi soții, </l>
                  <l>Dormeam, întinși pe-al mării prund, cu toți </l>
                  <l>În zori apoi, gătit cu-ale rugării, </l>
                  <l>Am mers pe mul și mult chemam pe zei. </l>
                  <l>Și-aveam și tari și vrednici ai răbdării </l>
                  <l>La orișice primejdie-aici, pe trei. </l>
                  <l>Iar zîna scufundată-n sînul mării </l>
                  <l>Ne-a scos în vremea asta patru piei </l>
                  <l>De foce mari, jupite-acum de-ndată, </l>
                  <l>Gătind o cursă pentru propriu-i tată. </l>
                  <l>Deci patru gropi săpai în nisiposul </l>
                  <l>Și largul mal, și-n gropi intrați apoi </l>
                  <l>O foarte-amară pînd-aveam în dosul </l>
                  <l>Acelor piei zvîrlite peste noi, </l>
                  <l>Căci pînă-n moarte ne-obosea mirosul </l>
                  <l>Cel tare-al focilor de-al mării zoi. </l>
                  <l>Dar cine, vai, ca noi așa-nvăliții, </l>
                  <l>Dormi vrodată-n lume-n rînd cu chiții? </l>
                  <l>Dar însăși ea ne-a fost lecuitoarea, </l>
                  <l>Această zînă bun-a sterpei mări, </l>
                  <l>Căci ea ne-a pus frumos mirositoarea </l>
                  <l>Ambrozie-a zeilor de sus subt nări, </l>
                  <l>Și-așa, scăzînd cu mult în piei putoarea, </l>
                  <l>Spori putința groaznicei răbdări. </l>
                  <l>Deci stînd, pîndeam să ni s-arate prada. </l>
                  <l>Iar foce-acum ieșiră cu grămada </l>
                  <l>Și-n rînduri s-așezau, și mari și grele, </l>
                  <l>Să doarmă-n mal. Pe-amiazi apoi văzui </l>
                  <l>Cum iese-ncet și moșul pîndei mele, </l>
                  <l>Și-umblînd își socotea pe care nu-i. </l>
                  <l>Deci și pe noi ne numără-ntre ele, </l>
                  <l>Și-ntins apoi durmea-ntre turma lui. </l>
                  <l>Noi patru-atunci, sărind cu hui de gură, </l>
                  <l>L-am prins sub noi cu mare-asupritură. </l>
                  <l>Dar nu-și uită de multe-nșelătoare </l>
                  <l>Făpturi bătrînul, și sări semeț </l>
                  <l>De-ntîi ca leu, cu coamă-ngrozitoare, </l>
                  <l>Pardal cumplit și mare porc mistreț </l>
                  <l>Și șarpe lung, și apă curgătoare </l>
                  <l>Și mare-apoi copac la foaie creț. </l>
                  <l>Noi însă neclintiți, răbdîndu-i jocul, </l>
                  <l>Sub mîni îl apăsăm să-și ție locul. </l>
                  <l>Dar cînd i s-a urît cu-ale făpturii </l>
                  <l>Schimbări viclene-ntr-una fără grai, </l>
                  <l>Vorbi-n sfîrșit cuvinte de-ale gurii </l>
                  <l>Și-a zis așa: «Atride,-acum să stai! </l>
                  <l>Ce zeu mi te-a-nvățat, să vii ca furii, </l>
                  <l>Pe-ascunsul să mă legi? Ce lipsuri ai?» </l>
                  <l>Răspunsei deci: «Tu știi, moșnege, bine. </l>
                  <l>De ce-nvîrtind-o te mai joci cu mine? </l>
                  <l>Oprit aci-n ostrov de multă vreme, </l>
                  <l>Eu n-am nici un mijloc să fac ce vreu, </l>
                  <l>Iar inima-mi, scăzînd acum, se teme. </l>
                  <l>Ești zeu și știi, și poți să spui ce zeu </l>
                  <l>M-oprește-acoalea și mă face-a geme. </l>
                  <l>Și cum să-ncep pe mare drumul meu?» </l>
                  <l>Am zis, și mi-a răspuns cu multă voie: </l>
                  <l>«Ei cum! Tu trebuia să faci lui Joe </l>
                  <l>Și altor zei din ceruri jertfe sfinte, </l>
                  <l>Și-n nav-apoi suindu-te să pleci, </l>
                  <l>Și-atunci puteai, dac-ai fi fost cuminte, </l>
                  <l>Tot largul mării celei mari să-l treci. </l>
                  <l>Deci n-ai acum s-ajungi mai înainte </l>
                  <l>La casa ta și-a taților și deci </l>
                  <l>Tu n-ai să mai revezi pe-ai tăi tovarăși </l>
                  <l>Decît cînd vei sui cu nava iarăși </l>
                  <l>Pe marele Egipt, și cînd o sută </l>
                  <l>De boi tăia-vei zeilor ca dar; </l>
                  <l>Mînia lor va sta atunci tăcută, </l>
                  <l>Dînd drum deschis pe-al mării larg hotar.» </l>
                  <l>Mi-a zis, și-am stat cu inima pierdută, </l>
                  <l>Că-mi cere iarăși drumul cel amar </l>
                  <l>Și-așa de greu, pe sterpul larg al mării. </l>
                  <l>Și-am zis, punîndu-mi stavilă-ntristării: </l>
                  <l>«Pe-acestea toate le voi face-n fine </l>
                  <l>Cum ceri și zici. Și-acum să-mi spui de-acei </l>
                  <l>Lăsați la mal de Nestor și de mine </l>
                  <l>De cînd ne despărțirăm de-alți ahei </l>
                  <l>La Troia-n cîmp: sosit-au toți cu bine </l>
                  <l>Pe-al mării-ntins, ori au pierit din ei </l>
                  <l>Pe drum, ori între-ai lor, de mîni ascunse?» </l>
                  <l>Așa i-am zis, și-așa vorbind răspunse: </l>
                  <l>«Dorința ta, știi tu ce-amar recheamă? </l>
                  <l>Și ce ți-e bun să știi ce știe-un zeu? </l>
                  <l>Că-ndată ce vei ști ce vrei, mi-e teamă </l>
                  <l>Că trist vei fi și-ai vrea să plîngi mereu! </l>
                  <l>Pieriră unii și-au rămas o seamă; </l>
                  <l>Iar dintre capii neamului aheu, </l>
                  <l>Pieriră doi. Cei morți, la Troia plînșii, </l>
                  <l>Îi știi, c-ai fost. Deci nu vorbesc de dînșii. </l>
                  <l>Iar unul, viu, e rob în larga mare. </l>
                  <l>Eant pieri pe drum, așa c-a dat </l>
                  <l>Spre stînci la Gire-ntr-o primejdie mare. </l>
                  <l>Dar și urît de-Atene,-ar fi scăpat </l>
                  <l>De n-ar fi scos din gur-o vorbă-atare </l>
                  <l>încît de zei el nu mai fu iertat; </l>
                  <l>A zis că va scăpa de mări zbătute, </l>
                  <l>Ori vreau, ori nu, cei vecinici să-l ajute! </l>
                  <l>Și-atunci Poseidon, auzindu-i gura </l>
                  <l>Ce hule-a scos, își prinse furca lui </l>
                  <l>În țapenele mîni, iar lovitura </l>
                  <l>Făcu să crape-n două-al stîncii grui. </l>
                  <l>O parte-a stîncii-a stat, dar fărmitura </l>
                  <l>Pe care sta Eant s-a dus cu hui </l>
                  <l>În marea care-atît de-adînc scufundă </l>
                  <l>Că singuri zeii știu cît e de-afundă. </l>
                  <l>Așa deci, bînd din apa cea sărată, </l>
                  <l>Pieri Eant. Iar frate-tău, scutit </l>
                  <l>De Hera-ntîi, scăpa de-o-ntărîtată </l>
                  <l>Mînie-a mării, pînă ce-a venit </l>
                  <l>La muntele Maleii, cînd deodată </l>
                  <l>L-a prins furtuna-ntr-un vîrtej cumplit, </l>
                  <l>Ce-l dete-n largul groaznicelor ape. </l>
                  <l>Dar și de-aici lui scris îi fu să scape, </l>
                  <l>Căci vîntul i s-a-ntors și-n pace-l duse </l>
                  <l>Spre țara sa; și-ntr-un amurg tîrziu </l>
                  <l>Sosit-a-n colțul țării, unde-avuse </l>
                  <l>Tieste casă, iar acum un fiu </l>
                  <l>Al ăstuia, Egist. Deci jertfe-aduse </l>
                  <l>Că iar se vede-n dulcea țară-i viu </l>
                  <l>Și-al țării lui pămînt el sărutîndu-l, </l>
                  <l>Plîngea cu hohot și s-uimea văzîndu-l. </l>
                  <l>Dar fu văzut de-acel năimit, cu plată </l>
                  <l>De două litre de-aur, ce-l pîndea </l>
                  <l>Cu anu-ntreg, spre-a da de știre-ndată </l>
                  <l>Că trece Agamemnon, ca să-i ia </l>
                  <l>Egist putința de-a-și vădi bărbată </l>
                  <l>Și-acum Atridul inima ce-avea. </l>
                  <l>Văzîndu-l deci, se scoborî pîndarul </l>
                  <l>Să-i spuie lui Egist, iar el, tîlharul, </l>
                  <l>Găsi o cursă-n mintea lui cea plină. </l>
                  <l>Deci douăzcci, pe cei mai tari, i-a pus </l>
                  <l>Bărbați la pîndă-n camera vecină. </l>
                  <l>Iar el, cu cai și care-apoi, s-a dus </l>
                  <l>La mal, chemînd pe frate-tău la cină. </l>
                  <l>El, neștiind, veni; și l-au răpus! </l>
                  <l>Că-n timp ce-l ospătau, pieri eroul </l>
                  <l>Cum piere-n grajd junghiat de-o mînă boul. </l>
                  <l>Și-a fost omor așa că nu rămase </l>
                  <l>Nici unul viu de-ai fratelui tău toți, </l>
                  <l>Nici unul viu de-ai lui Egist, și-n case </l>
                  <l>Ei unii pe-alții se-njunghiară toți.» </l>
                  <l>Și-atît de mare plînset m-apucase </l>
                  <l>Că-n colb zăceam, cum n-ai de ce să poți </l>
                  <l>Să fii mai trist; dar cînd, scăzîndu-mi plînsul, </l>
                  <l>Tăcui puțin, din nou îmi zise dînsul: </l>
                  <l>«Nu poți plîngînd să-ntorci cele trecute! </l>
                  <l>Deci pleacă mai curînd și-acuma chiar, </l>
                  <l>S-ajungi mai iute-n țara ta; deci du-te! </l>
                  <l>Căci ori găsi-l-vei viu pe-acel tîlhar, </l>
                  <l>Ori dacă nu, de-Orest, sosit mai iute, </l>
                  <l>Ucis găsi-l-vei, și-o să poți măcar </l>
                  <l>Să-i vezi și tu gătirea-nmormîntării.» </l>
                  <l>Așa mi-a zis Proteu, moșneagul mării. </l>
                  <l>Iar eu, deși mîhnit, îmi prinsei firea </l>
                  <l>Și n-am mai plîns. Și iarăși zisei eu: </l>
                  <l>«Acestora le știu acum pierirea. </l>
                  <l>Dar cine este-al treilea cap aheu, </l>
                  <l>Ce-i mort ori viu robit în mare-airea?» </l>
                  <l>Răspunse el atunci: «E Odiseu, </l>
                  <l>Născutul din Laert stăpînitorul, </l>
                  <l>Acel ce-n Itaca domni poporul. </l>
                  <l>Pe-acesta deci, plîngînd cu mari suspine, </l>
                  <l>Departe-ntr-un ostrov eu vi-l văzui </l>
                  <l>La zînă, la Calipso, care-l ține </l>
                  <l>Cu silă-n casă, iar scăpare nu-i, </l>
                  <l>Căci n-are navă și nici soți cu sine </l>
                  <l>Să plece-odată-n dulce țara lui. </l>
                  <l>Dar ție, Menelau, ți-e scrisul sorții </l>
                  <l>Nu-n Argos să-ți întîmpini ceasul morții, </l>
                  <l>Ci-n clipele din urmă te vor trece </l>
                  <l>La margini de pămînt seninii zei, </l>
                  <l>În locul unde Radamant petrece </l>
                  <l>Etern ferice-n cîmpii elizei. </l>
                  <l>Acolo nu-s nici ploi, nici iarnă rece, </l>
                  <l>Și-atît de lesne-i viața pentru cei </l>
                  <l>Ce-acolo stau, că-n veci o dulce boare </l>
                  <l>Trimite-Oceanul, aducînd răcoare.» </l>
                  <l>Zicînd, pieri-ntr-al mării-adînc deodată. </l>
                  <l>Iar eu pornii la navă, și pe cînd </l>
                  <l>Mergeam așa cu inima-ntristată, </l>
                  <l>De-a valma toate-mi clocoteau prin gînd. </l>
                  <l>Cînd fui apoi la nava-n prund lăsată, </l>
                  <l>Gătii cu soții cina, și-n curînd </l>
                  <l>Veni și noaptea din adîncul zării, </l>
                  <l>Iar noi întinși durmeam pe malul mării. </l>
                  <l>Iar cînd sosi și fiica dimineții, </l>
                  <l>La larg în apă navele le-au tras, </l>
                  <l>Din prundul unde-au stat, și-au pus băieții </l>
                  <l>Catarg și pînze fiecărui vas, </l>
                  <l>Și-ntrînd și ei, mînuitori lopeții, </l>
                  <l>Băteau în tact cu vîslele-ntr-un glas. </l>
                  <l>Și-n apele Egiptului noi, dară, </l>
                  <l>Precum ni se ceru, ne-oprirăm iară </l>
                  <l>Și jertte-am dat, de boi tăiați, de-o sută, </l>
                  <l>Și-așa-mpăcai pe cei din cerul sfînt. </l>
                  <l>Iar cînd le-a fost mînia-n piepturi mută, </l>
                  <l>Nălțai pentru-Agamemnon un mormînt, </l>
                  <l>Spre-a fi cu faimă-n veci nepetrecută. </l>
                  <l>Plecai apoi spre țara mea, și-un vînt </l>
                  <l>Frumos lăsară zeii după mine </l>
                  <l>Și-n scurt răstimp sosii apoi cu bine… </l>
                  <l>Dar haide-acum și-n casa mea, voinice, </l>
                  <l>Vro zece zile-ori și mai mult să stai, </l>
                  <l>Și-apoi te voi lăsa, oricînd vei zice. </l>
                  <l>Și mîndre daruri îți voi da, trei cai </l>
                  <l>Și-un car frumos, și vei pleca ferice. </l>
                  <l>Și-o cupă mîndră, de-nchinat s-o ai </l>
                  <l>La zei, spre-a-ți aminti de-această cale, </l>
                  <l>Oricînd vei bea-n tot timpul vieții tale. </l>
                  <l>Vorbind atunci, așa i-a zis feciorul: </l>
                  <l>„Te rog acum să nu m-oprești să stau. </l>
                  <l>Și-un an întreg s-ascuit desfătătorul </l>
                  <l>Cuvînt ce zeii-atit de-adînc ți-l dau, </l>
                  <l>Și-un an de-aș sta și nu m-ar prinde dorul </l>
                  <l>De-ai mei de-acasă, rege Menelau! </l>
                  <l>Dar nu mai pot să-mi stea prin Pilos soții, </l>
                  <l>Căci nu-s ai mei, ci stau de drag cu toții. </l>
                  <l>Un dar de preț îl vom primi, stăpîne, </l>
                  <l>Dar nu putem lua și cai cu noi; </l>
                  <l>Din partea asta darul deci rămîne. </l>
                  <l>Domnind pe șes, ai troscot și trifoi </l>
                  <l>Și orz și-ovăz și grîu. La noi nici grîne, </l>
                  <l>Nici drumuri largi nu sînt, și nici un soi </l>
                  <l>De hrană pentru cai, ci culmi destule </l>
                  <l>Cari caprelor fac ugere sătule. </l>
                  <l>Pe cîte-ostroave marea-n jur le-mbracă, </l>
                  <l>N-au locuri largi de cai, nici holde n-au, </l>
                  <l>Iar Itaca e cea mai mult săracă.” </l>
                  <l>Îl strînse-atunci de mînă Menelau </l>
                  <l>Zîmbind, și-a zis: „Ai bună minte, dacă </l>
                  <l>Vorbești deschis așa! Deci am să-ți dau </l>
                  <l>Alt dar, că pot. Și iată, dintre cîte </l>
                  <l>Le țiu, fiind ca daruri hotărîte, </l>
                  <l>Îți dau deci de-amintire-un dar pe care </l>
                  <l>De cel mai drag și mîndru-l prețuim: </l>
                  <l>Un ol frumos și-ntreg de-argint, și are </l>
                  <l>De aur buza, și făcut îl știm </l>
                  <l>De meșterul Efest, cu muncă mare. </l>
                  <l>Mi-l dete-n Sidon regele Tidim </l>
                  <l>Pe cînd prin țara lui m-aduse-ocolul. </l>
                  <l>Deci dacă vrei, tu du-ți, voinice, olul.” </l>
                  <l>Ci-n vremea-n care ei vorbeau aceste, </l>
                  <l>Meseni veneau, și toți cu cîte-un dar. </l>
                  <l>Bărbații deci, cu vinul cel ce este </l>
                  <l>Putere-a vieții-n veselul pahar, </l>
                  <l>Veneau cu miei; iar mîndrele neveste, </l>
                  <l>Avînd pe cap frumosul lor ștergar, </l>
                  <l>Veneau cu pîni și le-așezau pe masă, </l>
                  <l>Și-așa găteau de cină-n larga casă. </l>
                  <l>Iar prinții-și petreceau lîngă palatul </l>
                  <l>Din Itaca, și-așa ca de-obicei </l>
                  <l>Făcînd obrăznicii, cu aruncatul </l>
                  <l>De discuri și dc lănci, iar între ei </l>
                  <l>Ședea, cu Evrimac nerușinatul, </l>
                  <l>Trufașul Antinou, căci între-ahei </l>
                  <l>Doi capi erau. Spre-aceștia deci venise </l>
                  <l>Să-ntrebe Noemon și-așa le zise: </l>
                  <l>„Știm oare-ori nu, pe cînd, de-o vrea și Joe, </l>
                  <l>Se-ntoarce-acum din Pilos Telemac? </l>
                  <l>Mi-a dus corabia și-aș avea nevoie </l>
                  <l>Să trec la Elis cea cu mult alac, </l>
                  <l>Că am acolo iepe, Antinoe, </l>
                  <l>Cu mînzi catîri, și mari acum se fac. </l>
                  <l>Dar nemblînziți îmi pasc prin Elis lunca, </l>
                  <l>Și-aș vrea s-aduc să-nvăț un mînz cu munca.” </l>
                  <l>Le-a zis, și-accștia foarte se mirară, </l>
                  <l>Că nu-l credeau plecat. Credeau mereu </l>
                  <l>Că sta ascuns, ori trebi avînd, la țară, </l>
                  <l>La stînă poate-ori chiar la Eumeu. </l>
                  <l>Deci zise Antinou: „Se duse dară? </l>
                  <l>De cînd e dus? Aș vrea să știu și eu! </l>
                  <l>Ce soți avea? Străini erau bărbații? </l>
                  <l>Năimiți? Ori numai slugile și-argații? </l>
                  <l>Căci și cu-argații săi putea s-o facă. </l>
                  <l>Și spune-ne de nav-adevărat, </l>
                  <l>Să știm și noi cu bună știre, dacă </l>
                  <l>I-ai dat-o tu, căci foarte te-a rugat, </l>
                  <l>Ori el ți-a dus-o, fără ca să-ți placă?” </l>
                  <l>Răspunse Noemon atunci mirat: </l>
                  <l>„Ba eu i-am dat-o, și cu-ntreaga vrere! </l>
                  <l>Dar cine nu i-ar da-o cînd i-o cere </l>
                  <l>Un om așa de strîmtorat, nepoate? </l>
                  <l>Greu lucru să n-o dai. Iar soții lui </l>
                  <l>Sînt cei mai buni din tot orașul, poate, </l>
                  <l>Și-n frunte Mentor. Ori îți mint ce spui, </l>
                  <l>Și-a fost un zeu? Că-i sămăna-ntru toate, </l>
                  <l>Și mult mă mir și-acum, căci îl văzui </l>
                  <l>Chiar ieri pe Mentor, moșul plin de slavă </l>
                  <l>Atunci însă-l văzui intrînd în navă.” </l>
                  <l>Așa vorbi feacul și se duse; </l>
                  <l>Dar mîndrul suflet dintr-aceștia doi </l>
                  <l>Uimit era, și furia-l umpluse. </l>
                  <l>Strigă cu strigăt Antinou apoi, </l>
                  <l>Iar asta jocului sfîrșit îi puse: </l>
                  <l>„Veniți, vă rog, fruntași ahei, la noi!” </l>
                  <l>Și neagra-i inimă fierbea de ură </l>
                  <l>Și-un foc prin noapte ochii lui părură. </l>
                  <l>„Credeați de Telemac că n-o să plece, </l>
                  <l>Fărtați ai mei? Și iată-l că-i pe drum! </l>
                  <l>Obraznic om! Dar nu i se va trece! </l>
                  <l>Aci-ntre noi atîția oameni, cum? </l>
                  <l>Băiatu-și drege-o navă și-l petrece </l>
                  <l>Popor ales? Să știți că el de-acum </l>
                  <l>Ne vrea pierirea! Dar ucidă-l Joe, </l>
                  <l>Să n-aibă timp plinirilor pe voie. </l>
                  <l>Deci dați-mi, frați, o navă călătoare </l>
                  <l>Și douăzeci de soți, de vi-e pe plac, </l>
                  <l>S-aștept pe-acest nebun la vro strîmtoare, </l>
                  <l>La Same cel stîncos, că vreau să fac </l>
                  <l>Să-i fie-amar și-n veci fără de soare </l>
                  <l>Ăst drum, și-acum și-apoi, lui Telemac!” </l>
                  <l>A zis. Și-l îndemnau, și prinse sfatul; </l>
                  <l>Iar ei plecînd, umplură iar palatul. </l>
                  <l>Dar n-au rămas aceste neștiute </l>
                  <l>Mult timp stăpînei, ci-ntr-aceeași zi </l>
                  <l>Știu ce-au pus în mințile pierdute; </l>
                  <l>Căci crainicul Medon care-auzi, </l>
                  <l>Fiind pe-acolo, celea petrecute, </l>
                  <l>S-a și pornit să-i spuie ce urzi </l>
                  <l>Vicleanul sfat, pe fiu să-i puie mîna. </l>
                  <l>Văzîndu-l deci în prag, i-a zis stăpîna: </l>
                  <l>„La ce te-au mai trimis iar prinții? Spune! </l>
                  <l>Să dai porunci la slujnici, pentru ei </l>
                  <l>Să-și lase lucrul, căci e timp de-a pune </l>
                  <l>O masă iar? Vai, dea seninii zei, </l>
                  <l>În veci de-acum să nu se mai adune </l>
                  <l>Și nici să nu pețească-n veci femei, </l>
                  <l>Și cina ce-o gătesc aci-ndrăzneții </l>
                  <l>Le fie cina cea din urm-a vieții! </l>
                  <l>Ah, voi, cari stați mîncînd, nerușinații, </l>
                  <l>Averile lui Telemac, la el aici, </l>
                  <l>Nimic n-ați auzit de Odiseu? Nici tații </l>
                  <l>Nimic nu vă vorbeau, cînd ați fost mici, </l>
                  <l>Nimic de el? Dar care sînt bărbații </l>
                  <l>Din tot poporu-acesta de voinici, </l>
                  <l>Pe care el să fi cătat anume </l>
                  <l>Prin rău și nedreptate să-i sugrume </l>
                  <l>Precum au obicei de-a pururi regii, </l>
                  <l>Iubind pe-un om, cînd pe-altu-l prigonesc? </l>
                  <l>Dar cui făcu el rău, c-un drept al legii? </l>
                  <l>Oh, nu, ci voi, și gîndul mișelesc </l>
                  <l>Vi-l dați pe față și otrava-ntregii </l>
                  <l>Cruzimi din piept, căci răii răsplătesc </l>
                  <l>Cu rău făcutul bine totdeauna!” </l>
                  <l>Răspunse deci Medon. sporind furtuna: </l>
                  <l>„Oh, dare-ar Dumnezeu din cer să fie </l>
                  <l>Al tău acesta cel mai mare rău! </l>
                  <l>Dar mult mai mare-i cel ce va să vie, </l>
                  <l>Căci vreau s-omoare pe băiatul tău! </l>
                  <l>Dar nu le-ajute Zevs în vecinicie! </l>
                  <l>S-a dus la Pilos bietul de flăcău, </l>
                  <l>Pe-acolo știri de tată-său s-adune, </l>
                  <l>Iar ei, pîndind în drum, îl vor răpune!” </l>
                  <l>A zis, iar ea simți prin piept arsură </l>
                  <l>Și-un tremur prin genunchi, deci a rămas </l>
                  <l>Mult timp așa făr de suflare-n gură </l>
                  <l>Și mut îi stete dulcele ei glas, </l>
                  <l>Iar ochii morți de lacrămi i s-umplură. </l>
                  <l>Tîrziu, cînd sufletul cu-ncetu-i pas </l>
                  <l>Se-ntoarse-apoi dintr-ale spaimei goane: </l>
                  <l>„De ce-a plecat băiatul meu, Medoane? </l>
                  <l>Și ce nevoie-avut-a să se suie </l>
                  <l>Pe una dintre navele ce sînt </l>
                  <l>Ai mării cai, ce-n largul vintre-ncuie </l>
                  <l>Drumeți pe-un umed șes, purtați de vînt? </l>
                  <l>De ce-a plecat? Ori vrut-a să-și răpuie </l>
                  <l>Și numele-ntre cei de pe pămînt?” </l>
                  <l>Răspunse-atunci Medon, cuminte-n toate: </l>
                  <l>„Vrun zeu îi dete gîndu-acesta poate, </l>
                  <l>Știu eu, ori poate inima-l împinse </l>
                  <l>S-audă de-Odiseu de e pe drum, </l>
                  <l>Iar dacă-i mort, ce-amară soartă-l stinse.” </l>
                  <l>Vorbind așa, s-a dus Medon acum. </l>
                  <l>Pe ea îns-o durere-atunci o prinse </l>
                  <l>Și-i rupse inima, încît nici cum </l>
                  <l>Nu vru măcar pe-un scaun să se lase, </l>
                  <l>Deși erau destule-aici prin case. </l>
                  <l>Ci stînd ședea pe prag, bocindu-și focul, </l>
                  <l>Iar cîte roabe-avea-mprejurul ei </l>
                  <l>Boceau cu ea și-umpleau de vaiet locul. </l>
                  <l>Și-amar plîngînd le-a zis: „Vai, dragi femei! </l>
                  <l>Pe mine-ngrămădiră nenorocul </l>
                  <l>Mai mult decît pc-oricine marii zei, </l>
                  <l>Căci mai cu-amar nici una nu mai este </l>
                  <l>Din cîte-s azi de vîrsta mea neveste! </l>
                  <l>Căci iată-ntîi eu mi-am pierdut bărbatul, </l>
                  <l>Pe-acel viteaz cu inimă de!eu </l>
                  <l>Și cel mai mult cu daruri înzestratul </l>
                  <l>Din toți danaii, marele-Odiseu! </l>
                  <l>Și-acum mi-e gol ca un mormînt palatul, </l>
                  <l>Că-i dus să moară și băiatul meu! </l>
                  <l>Și-i moart-acum și dulcea mea lumină! </l>
                  <l>Vai, crudelor, dar voi sînteți de vină! </l>
                  <l>Nici uneia prin gînd să nu vă treacă </l>
                  <l>Să dați fugind să mă treziți din pat, </l>
                  <l>Cînd voi știați ori îl vedeati că pleacă! </l>
                  <l>Căci ori ar fi rămas, de-aș fi aflat </l>
                  <l>Că vrea să plece, ori altminteri, iacă, </l>
                  <l>El moart-aici pe prag m-ar fi lăsat!… </l>
                  <l>Chemați pe Doliu-aici, acum și-n fugă, </l>
                  <l>Pe cel ce-l am chiar de la tata slugă, </l>
                  <l>De cînd venii nevast-aici, și-mi are </l>
                  <l>De pomi azi grija, la livadă stînd, </l>
                  <l>S-alerge la Laerte-n fuga mare </l>
                  <l>Să-i spuie toate-acestea rînd pe rînd, </l>
                  <l>Că doară va găsi un chip, oricare, </l>
                  <l>Și-n lume va ieși Laert țipînd </l>
                  <l>Și-n uliți stînd la lume-o să se plîngă, </l>
                  <l>Că vreau mișeii neamul să i-l stîngă!” </l>
                  <l>Plîngînd Euriclia cea bătrînă: </l>
                  <l>„Stăpînă dragă! Ori mă lași să fiu, </l>
                  <l>Ori dacă-ți place, ia toporu-n mînă </l>
                  <l>Și taie-mă bucăți! Îți spui ce știu. </l>
                  <l>Știam de el, că eu i-am dat, stăpînă, </l>
                  <l>Și vin și tot iubitului tău fiu. </l>
                  <l>Dar m-a jurat să tac, pînă vor trece </l>
                  <l>O zi ori două peste pline zece </l>
                  <l>Și pînă n-o să văd că dor te-apucă </l>
                  <l>Să-ntrebi de el, ori ai s-auzi că-i dus, </l>
                  <l>Că plînsul arde-obrajii și-i usucă, </l>
                  <l>Și n-ar fi vrut să plîngi, așa mi-a spus! </l>
                  <l>Dar spală-te, iar roabele te ducă </l>
                  <l>Frumos gătită-n rîndul cel de sus, </l>
                  <l>Să rogi pe-Atene ca să-abată răul, </l>
                  <l>Iar ea de moarte-ti va scăpa flăcăul! </l>
                  <l>Și nici nu mai mîhni pe-ndureratul </l>
                  <l>Bătrîn, căci zeii cei din cerul sfînt </l>
                  <l>Pe neamul lui Arcesios luminatul </l>
                  <l>Așa de supărați ei tot nu sînt! </l>
                  <l>Și fi-va cine stăpîni palatul </l>
                  <l>Cel-nalt de-aici, și turme și pămînt.” </l>
                  <l>Cu-aceste vorbe frîu plînsorii puse. </l>
                  <l>Deci orz luînd în coș apoi se duse </l>
                  <l>Cu roabele-n odaia luminată </l>
                  <l>Și-Atenei se ruga, plîngînd mereu: </l>
                  <l>„Ascultă-mă, nebiruită fată! </l>
                  <l>De-ți arse coapse regele-Odiseu, </l>
                  <l>De boi și oi, aci-n palat vrodată, </l>
                  <l>Aminte-acum le ia, senine zeu! </l>
                  <l>Și scapă-mi fiul! Nu-l lăsa, preabune, </l>
                  <l>Și-acestor prinți mișei tu frîu le pune!” </l>
                  <l>Vorbind așa, plîngea cu țipăt mare. </l>
                  <l>Iar principii-n palatul cel umbrit </l>
                  <l>Ziceau, vorbind de doamnă fiecare: </l>
                  <l>„Frumos astfel de-aceea s-a gătit </l>
                  <l>C-a dat acum în dor de măritare! </l>
                  <l>Dar nici prin vis nu-i dă că i-am menit </l>
                  <l>Pe fiu pieririi!” Ei vorbeau acestea </l>
                  <l>Și nu știau c-altfel a curs povestea. </l>
                  <l>Vorbi îns-Antinou a lui Evpite: </l>
                  <l>„Nebunilor, de ce vorbiți netot, </l>
                  <l>Strigînd așa cu minți nesocotite! </l>
                  <l>Ne-aude-un om și spune-n casă tot. </l>
                  <l>Dar haideți să-mplinim cele gîndite, </l>
                  <l>Căci toți sîntem de-un gînd, așa socot.” </l>
                  <l>A zis și douăzeci de soți alese, </l>
                  <l>Pe cei mai buni din ei, și-apoi purcese </l>
                  <l>La mal, la nava cea cu iuți vîntrele, </l>
                  <l>Și-o traseră-n adînc; catarg i-au pus, </l>
                  <l>Legar-apoi lopețile-n curele </l>
                  <l>Și pînze-au potrivit și jos și sus, </l>
                  <l>Și gata și-o țineau cu toate cele. </l>
                  <l>Deci multe arme slugile-au adus; </l>
                  <l>Și-ntrînd, cinară-n nav-ascunși vederii </l>
                  <l>Și stînd, ei așteptau sosirea serii. </l>
                  <l>Iar doamna-n rîndul cel de sus se duse </l>
                  <l>Și n-a gustat nimic și s-a culcat; </l>
                  <l>Nici vin nici pîne-n gura ei nu puse, </l>
                  <l>Gîndind la fiul ei: de-o fi scăpat, </l>
                  <l>Ori moartea cea năpraznică-l răpuse? </l>
                  <l>Deci cîte le gîndește-nspăimîntat, </l>
                  <l>Un leu cuprins de mulți gonaci, sărmanul, </l>
                  <l>Ce-n cerc viclean întind spre el arcanul, </l>
                  <l>Atîtea le gîndea, pînă ce prinsă </l>
                  <l>De-un dulce somn, cu fața-n sus durmea, </l>
                  <l>Cu trupu-ntreg atît de moale-ntinsă. </l>
                  <l>Atene-atunci în față-i aducea </l>
                  <l>Vedenie-n chip ca de femeie-ncinsă, </l>
                  <l>Întocmai ca Iftima, și ca ea </l>
                  <l>La trup, o mîndr-a lui Icarie fată, </l>
                  <l>Nevasta-n Fere lui Evmelu dată. </l>
                  <l>Pe-aceasta deci Atene-o trimisese </l>
                  <l>Aci-n palat, că doară va putea </l>
                  <l>Să-nduplece pe doamnă să mai lese </l>
                  <l>Amarul plîns al ei și poate-ar vrea </l>
                  <l>Să-și curme-odată vaietele dese. </l>
                  <l>Aceasta deci, venind acum la ea, </l>
                  <l>Intră ca vînt prin ușă, prin locșorul </l>
                  <l>Curelei care-o-ntinzi cînd tragi zăvorul, </l>
                  <l>Și zise stînd la capul ei, la patul </l>
                  <l>Frumos cioplit: „Dormi, draga mea, și-oftezi? </l>
                  <l>Dar zeii cei de sus nu-ți vreau oftatul, </l>
                  <l>Și-așa de mult plîngînd, tu-i întristezi! </l>
                  <l>Căci lor nimic nu le-a greșit băiatul, </l>
                  <l>Și iarăși se va-ntoarce și-o să-l vezi!” </l>
                  <l>Răspunse Penelope-atunci cuvinte </l>
                  <l>Din dulcea poart-a visurilor sfinte: </l>
                  <l>„Ești, soro, tu? Și-mi vii azi pe vedere? </l>
                  <l>Așa de rar la noi mi te văzui, </l>
                  <l>Că-i mare drum de-aici pînă la Fere! </l>
                  <l>De ce să-mi las durerea mea, și-mi spui </l>
                  <l>Să nu mai plîng? Cînd numai spini și fiere </l>
                  <l>Mi-e inima sărmanei ce pierdui </l>
                  <l>Pe cel cu inimă de leu, bărbatul, </l>
                  <l>Cu-atît de multe daruri înzestratul, </l>
                  <l>Și cel cu nume mare prin Elada </l>
                  <l>Și-n multe toate-ale Ahaiei țări! </l>
                  <l>Și iat-acum și Telemac e prada </l>
                  <l>Cumplitei morți, căci a plecat pe mări, </l>
                  <l>Și-i tînăr încă nedeprins cu spada </l>
                  <l>Și trudele, și nici în adunări </l>
                  <l>Cu vorbele. Și-acum ursita-mi scrise </l>
                  <l>Să-l plîng mai mult pe el decît pe-Ulise! </l>
                  <l>Și tremur pentru el să nu-l ajungă </l>
                  <l>Vrun rău prin țări străine, pe-unde-i dus! </l>
                  <l>Cumplită-i marea, și e calea lungă </l>
                  <l>Și mulți dușmani la pîndă i s-au pus, </l>
                  <l>Și-o spadă văd… și-i gata să străpungă… </l>
                  <l>Și nu se mai rentoarce, și-i răpus…” </l>
                  <l>Așa vorbea prin visul ei purtată; </l>
                  <l>Și-i zise iarăși umbra-ntunecată: </l>
                  <l>„Fă-ți inimă și taci, și nu te teme, </l>
                  <l>Că stă Atene cea de sus cu el, </l>
                  <l>Și tare-l va petrece-ntreaga vreme, </l>
                  <l>Căci vrea să-l scape, și ea poate-astfel </l>
                  <l>S-ajute-oricui, cînd vrednic e s-o cheme </l>
                  <l>Și-l află vrednic de-a fi dus la țel. </l>
                  <l>Ea-i foarte tristă pentru-a ta mîhnire. </l>
                  <l>Deci însăși m-a trimis să-ți dau de știre!” </l>
                  <l>Prin vis răspunse Penelope-aceste: </l>
                  <l>„Deci dacă ești cu-adevărat un zeu </l>
                  <l>Trimis de-Atene, dă-mi atunci o veste </l>
                  <l>De-i viu și-acum sărmanul Odiseu, </l>
                  <l>Ori mort în Hades! Spune-mi, unde este?” </l>
                  <l>Răspunse umbra: „Nu-i un drept al meu </l>
                  <l>Să-ți spui. De-i viu ori mort eu nu pot spune. </l>
                  <l>Și-i rău să spui cuvinte-n vînt nebune!” </l>
                  <l>Așa i-a zis ei umbra-ntunecată, </l>
                  <l>Și-apoi ieșind prin locul puțintel </l>
                  <l>Ce e-ntre ușă și ușor, deodată </l>
                  <l>În vînt s-a-mprăștiat, pierind în el. </l>
                  <l>Dar biata Penelope deșteptată, </l>
                  <l>Simți puteri în suflet, căci astfel </l>
                  <l>De viu și-aievea visul și-l trăise, </l>
                  <l>Pe care-n noapte zeul i-l trimise. </l>
                  <l>Iar prinții-acum pluteau pe-ntunecatul </l>
                  <l>Și sterpul mării drum, cu tristul gînd </l>
                  <l>Să puie-n lucru ce-au gătit cu sfatul. </l>
                  <l>Aproape de stîncosul Same dînd </l>
                  <l>De-un mic ostrov, de Asteris chematul, </l>
                  <l>Pustiu și sterp, dar bun în mal avînd </l>
                  <l>Liman cu două guri și apă blîndă, </l>
                  <l>Aici steteau aheii-acum la pîndă.</l>
               </lg>
            </div>
            <div type="div2">
               <head>
                  <label>Cartea V</label>
                  <lb/>Calipso</head>
               <lg>
                  <l>Iar mîndra Eos, cea de-alboare plină, </l>
                  <l>Lăsînd pe soțul ei Titon în pat, </l>
                  <l>Ducea și-n cer și pe pămînt lumină. </l>
                  <l>Dar zeii ceialalți ședeau la sfat, </l>
                  <l>Și-n mijloc tatăl Zevs, cui i se-nchină </l>
                  <l>Pămîntu-ntreg și cerul luminat. </l>
                  <l>Și-Atene-n mijloc le vorbea de-Ulise, </l>
                  <l>Că-l ține nimfa prins, și deci le zise: </l>
                  <l>„Părinte Zevs, și voi ce-n vecinicie </l>
                  <l>Trăiți în cer! De-acum așa m-aștept, </l>
                  <l>Că nici un rege-n lume să nu fie </l>
                  <l>Nici bun și blînd, nici scut al celui drept, </l>
                  <l>Ci nesfîrșit să spumege-n mînie </l>
                  <l>Și-o inimă de lup să aibă-n piept! </l>
                  <l>Căci nici: un neam nu-și mai aduce-aminte </l>
                  <l>De cel ce l-a iubit ca un părinte! </l>
                  <l>El zace-ntr-un ostrov, în larga casă </l>
                  <l>A nimfei care-l vrea bărbat acum, </l>
                  <l>Și-oricît de mult de țara lui îi pasă, </l>
                  <l>Nu poate-acum porni, căci n-are cum, </l>
                  <l>Căci nici Calipso, volnica, nu-l lasă, </l>
                  <l>Și n-are soți și-o nav-a sa de drum, </l>
                  <l>Să-l ducă-n larg pe-ntinsul spate-al mării. </l>
                  <l>Și-acum și prinții vreau să dea pierzării </l>
                  <l>Pe singuru-i copil, de cînd plecat-a </l>
                  <l>La Pilos și la Sparta, unde-i dus </l>
                  <l>Crezînd s-adune vești ce-i face tata!” </l>
                  <l>Iar Zevs, acel ce-adună nori pe sus, </l>
                  <l>Răspunse-așa la cîte spuse fata: </l>
                  <l>„Copila mea! Mă mir ce vorbe-ai spus! </l>
                  <l>Dar n-ai ursit chiar tu pe-Ulise, spune, </l>
                  <l>S-ajungă-n țara lui și să-și răzbune? </l>
                  <l>Căci ai puteri, ca toți nemuritorii, </l>
                  <l>Să-l porți pe Telemac sub scutul tău. </l>
                  <l>Condu-ți-l deci, și fă ca pețitorii </l>
                  <l>Să nu-mplinească gîndul lor cel rău!” </l>
                  <l>Zicînd, se-ntoarse-acel ce-adună norii </l>
                  <l>Spre Herme-al său copil și sol al său: </l>
                  <l>„Să-mi pleci la cea cu galbene cosițe, </l>
                  <l>Și spune-așa sălbatecei zeițe: </l>
                  <l>Să-l lase pe-Odiseu curînd să plece, </l>
                  <l>Precum ieși din sfatul nostru sfînt, </l>
                  <l>Dar singur el, deci fără de-a-l petrece </l>
                  <l>Nici zeu din cer, nici om de pe pămînt. </l>
                  <l>Pe-o largă plută peste-adînc va trece </l>
                  <l>Și-a optsprăzecea zi, gonit de vînt, </l>
                  <l>Sosi-va la feaci, sfîrșit de trude, </l>
                  <l>La cei ce sînt prin tați cu zeii rude. </l>
                  <l>Ei, ca pe-un zeu cinstimdu-l, îl vor duce </l>
                  <l>În țara lui, pe-o-nav-a lor, umplut </l>
                  <l>De straie-n dar, de-aramă ce străluce </l>
                  <l>Și de-aur scump, cît nici n-ar fi putut </l>
                  <l>Chiar însuși el din Ilion aduce, </l>
                  <l>Oricît de mult noroc ar fi avut. </l>
                  <l>Că-i scris să-și vadă pragul locuinții, </l>
                  <l>Pe-ai săi și-averea ce i-au strîns părinții!” </l>
                  <l>A zis, iar Hermes i-a-mplinit cuvîntul. </l>
                  <l>Opinci de aur deci sub tălpi a pus, </l>
                  <l>Căci ele-l duc pe mare-ori pe pămîntul </l>
                  <l>Cel fără de hotar, în zbor pe sus, </l>
                  <l>In boarea cea de-amurg ce-o bate vîntul. </l>
                  <l>Vrăjitul băț al său și l-a adus, </l>
                  <l>Cu cel ce ochii-oricui ar vrea-i vrăjește, </l>
                  <l>Dar și din somn pe-oricine vrea-l trezește. </l>
                  <l>Cu el în mîni se duse vestitorul </l>
                  <l>Și-n dreptul Pieriei ajungînd, </l>
                  <l>Căzu din cer pe mare călătorul, </l>
                  <l>Pe luciul sterpei mări acum zburînd. </l>
                  <l>Cum șoimul deci cutreieră cu zborul </l>
                  <l>Întinse golfuri, pești în zbor cătînd, </l>
                  <l>Și-și udă-n valuri aripile sale, </l>
                  <l>Așa zbura și el pe-ntinsa cale. </l>
                  <l>Iar cînd apoi sosind la-ndepărtatul </l>
                  <l>Ostrov, ieși din luciu-ncălecat, </l>
                  <l>Pornind pe jos la trainic ridicatul </l>
                  <l>Palat al nimfei, și-o găsi-n palat. </l>
                  <l>Umplea de zare-un mare foc palatul, </l>
                  <l>Arzînd pe vatră cimbru și uscat </l>
                  <l>Ienupăr frîngăcios; și dulce focul </l>
                  <l>Umplea-mprejur de-un bun miros tot locul, </l>
                  <l>Iar ea cînta, purtînd cu-ndemînare </l>
                  <l>Suveică de-aur și țesea covor. </l>
                  <l>Umbrea-mprejurul casei codru mare </l>
                  <l>De-arini și brazi și plopi, și-n crîngul lor </l>
                  <l>Culcuș aveau iuți paseri de pe mare, </l>
                  <l>Cu largi aripi, amestecat popor </l>
                  <l>De șoimi și-ulii și corbi ce-n largul zării </l>
                  <l>Cu lacomi ochi pîndesc întinsul mării. </l>
                  <l>Bogată-n struguri viță umbritoare </l>
                  <l>Frumos învestmînta palatul ei, </l>
                  <l>Iar limpezi ca de-argint curgeau izvoare, </l>
                  <l>Cotind în patru părți pe cîmpii cei </l>
                  <l>Făcuți covor de nesfîrșită floare. </l>
                  <l>Pe-aici venind, chiar unul dintre zei </l>
                  <l>Oprit în drum un rob ar fi uimirii </l>
                  <l>De-atîtea dulci prisosuri ale firii. </l>
                  <l>Deci Hermes sta cu inima mirată </l>
                  <l>De-atîta farmec mai presus de gînd; </l>
                  <l>Iar cînd îi fu privirea săturată, </l>
                  <l>Intră în casa ei. Deci ea văzînd </l>
                  <l>Pe Herme-n prag, îl cunoscu pe dată, </l>
                  <l>Căci astfel zeii se cunosc oricînd, </l>
                  <l>Chiar dacă pîn-atunci străini ei fură </l>
                  <l>Și niciodată-n ochi nu se văzură. </l>
                  <l>Dar nu-l găsi și pe-Odiseu acasă, </l>
                  <l>Căci el, șezînd pe malul sterpei mări, </l>
                  <l>Plîngea privind cum valurile pasă </l>
                  <l>Pe largul cîmp al umedelor zări. </l>
                  <l>Așa cu inima cea ars rămasă, </l>
                  <l>Sta zi cu zi, stîrșit de supărări. </l>
                  <l>Lui Hermes deci un scaun zîna-i dete, </l>
                  <l>Frumos cioplit și nalt, și-n față-i stete: </l>
                  <l>„Ce vînt te-aduce, zeule preabune, </l>
                  <l>Cu sceptru de-aur, căci în casa mea </l>
                  <l>Acum te văd de-ntîi, și mi-e minune? </l>
                  <l>Voi face tot ce-mi ceri, de voi putea </l>
                  <l>Să fac și-i lucru drept, dar haid’ și spune, </l>
                  <l>Și dacă-i de-mplinit, vom mai vedea, </l>
                  <l>Căci inima-mi dă-ndemn pentru-mplinite. </l>
                  <l>Dar stăi de-ntîi să te-ospătez, iubite.” </l>
                  <l>Așa i-a zis și-l duse nimfa-n casă; </l>
                  <l>În față-i așternu curat ștergar </l>
                  <l>Și-ambrozie dulce i-a adus pe masă, </l>
                  <l>Și roș nectar îi puse-ntr-un păhar. </l>
                  <l>Iar Herme-acel ce-amurg pe lume lasă </l>
                  <l>Stătea gustînd și-ambrozie și nectar. </l>
                  <l>Iar cînd sfîrși și-adusele bucate, </l>
                  <l>Vorbind a zis cuvinte-întraripate: </l>
                  <l>„Mă-ntrebi, tu zeu cum ești, ce vrea de vine </l>
                  <l>La tine-alt zeu? Deci limpede-o să-ți spui. </l>
                  <l>Mi-a dat poruncă Zevs să viu la tine, </l>
                  <l>Și nu de drag atîta drum făcui. </l>
                  <l>Căci cine-ar face-atîta drum, vezi bine, </l>
                  <l>Pe mări sărate-așa de dragul lui? </l>
                  <l>Pustiu fără de-orașe cum să-ți placă? </l>
                  <l>Nici om, ca-n drum vro jertfă să-ți mai facă! </l>
                  <l>Dar nici un zeu nu poate să rădice </l>
                  <l>Ce-și puse Zevs în sfîntu-i gînd, și nici </l>
                  <l>Să-i stea-mpotrivă. Iar acum el zice </l>
                  <l>Că ții robit un om, din cîți voinici </l>
                  <l>Au fost la Troia, cel mai neferice. </l>
                  <l>Ei nouă ani s-au tot luptat aici </l>
                  <l>Și-abia-ntr-al zecelea-ndărăt plecară </l>
                  <l>Cu plean și prăzi, dar foarte supărară </l>
                  <l>Pe-Atene cea care-n Olimp petrece, </l>
                  <l>Iar ea-i goni pe mări cu vînt turbat </l>
                  <l>Și-n mări zvîrli pe-ai lui, să i se-nece. </l>
                  <l>El îns-aici sosi, de vînt mînat, </l>
                  <l>Și Zevs îți cere-acum să-l lași să plece. </l>
                  <l>Căci nu-i fu scris să moară-nstrăinat, </l>
                  <l>Ci-n casa lui, iubit de toți fărtații </l>
                  <l>Și-n țara-n care-i dorm de-a pururi tații!” </l>
                  <l>Atunci, înfiorată de mîhnire, </l>
                  <l>Răspunse zîna: „Pizmătareți sînt </l>
                  <l>Toți zeii-n cer, și nemiloși din fire: </l>
                  <l>De cîte ori vro zînă pe pămînt </l>
                  <l>Îl are drag pe-un om și vrea iubire, </l>
                  <l>Voi foarte-o pizmuiți în cerul sfînt! </l>
                  <l>Cînd vru bărbat pe-Orion Aurora, </l>
                  <l>Ea spin v-a fost în ochii tuturora, </l>
                  <l>Și-ați fost voioși cînd vecinica fecioară </l>
                  <l>Diana-n Delos arcul ei l-a-ntins </l>
                  <l>Și-n piept lovindu-l, l-a făcut să moară. </l>
                  <l>Iar cînd Demetra-n brațe-avea cuprins, </l>
                  <l>Pe-ogorul cel arat de-a treia oară, </l>
                  <l>Pe Iasion, pe cel de dînsa-nvins, </l>
                  <l>Curînd ce-a trebuit și Zevs s-audă </l>
                  <l>Și-l și trăsni-n curînd, aprins de ciudă. </l>
                  <l>Și tot așa nici mie-acum nu-mi iartă </l>
                  <l>Că-mi țiu bărbat pe-un om. Dar i-am cules </l>
                  <l>Din gura morții, de pe-o navă spartă, </l>
                  <l>Pe-al cărei fund plutea, căci a trimes </l>
                  <l>Un fulger Zevs, ca-n țăndări să-i împartă </l>
                  <l>Corabia lui pe-al mării umed șes, </l>
                  <l>Și toți găsiră-n mare-ai săi mormîntul. </l>
                  <l>Ci-l scoase viu al apei curs și vîntul </l>
                  <l>Pe-acesta-n mal, iar eu numa-n ospețe </l>
                  <l>Ținîndu-mi-l, o dulce viață vrui </l>
                  <l>Să-i dau de veci și făr’de bătrînețe. </l>
                  <l>Dar nici un zeu nu poate sta, cum spui, </l>
                  <l>Lui Zevs în drum, nici minte să-l învețe! </l>
                  <l>Deci ducă-și-l, și-azvîrlă-i nava lui </l>
                  <l>Din nou în vînt, pe mări nedomolite; </l>
                  <l>Dar eu, cum vezi și tu, nu-l pot trimite. </l>
                  <l>Căci nave-aici să-i dau, eu n-am de unde, </l>
                  <l>Și n-am de unde-i da nici soți de drum. </l>
                  <l>Ci-l pot povățui și n-oi ascunde </l>
                  <l>Să-i spui și să-i arăt și ce și cum.” </l>
                  <l>Iar Herme-a zis, cu grabă de-a răspunde: </l>
                  <l>„Așa să faci, cum zici, și chiar acum. </l>
                  <l>Și vezi să nu-ntărîți cu-a ta zăbavă </l>
                  <l>Pe Zevs, că știi că furia sa-i grozavă!” </l>
                  <l>A zis și-apoi s-a dus acel ce are </l>
                  <l>Vrăjitul băț. Iar ea, deși cu greu, </l>
                  <l>Văzînd porunca cea făr’de-amînare, </l>
                  <l>Porni pe mal să-l afle pe-Odiseu. </l>
                  <l>El sta plîngînd și-acum, cu gemet mare, </l>
                  <l>Și dulcea viață și-o scurgea mereu </l>
                  <l>În plîns și dor, nevrînd să mai rămînă, </l>
                  <l>Că nici nu mai iubea de mult pe zînă. </l>
                  <l>Dormea și noaptea fără de plăcere </l>
                  <l>În patul ei, scîrbit de dezmierdări; </l>
                  <l>Și-n fața ei răbda, răbda-n tăcere, </l>
                  <l>Dar zilnic sta cu multe supărări </l>
                  <l>Pe stînci la mal, și-n marea lui durere </l>
                  <l>Plîngînd privea departe-al sterpei mări </l>
                  <l>Pustiu întins, cum îl frămîntă vîntul. </l>
                  <l>Calipso deci venind, i-a zis cuvîntul: </l>
                  <l>„De ce te tot bocești acum, sărace, </l>
                  <l>Și plîngi cu-atîta foc și nu mai taci? </l>
                  <l>Că iată, eu te las să pleci în pace. </l>
                  <l>Gătește-ți plută din bătrîni copaci; </l>
                  <l>De largă, fă-o cît de largă-ți place </l>
                  <l>Și gard de scînduri nalte-n jur să-i faci, </l>
                  <l>Să poți răzbi pe-ntunecata mare. </l>
                  <l>Și apă am să-ți dau și de mîncare, </l>
                  <l>Și roșu vin, să ai de-ajuns cu tine, </l>
                  <l>Și-n haine-am să te-mbrac, și adieri </l>
                  <l>De vînt lăsa-voi, ca s-ajungi cu bine </l>
                  <l>În țara ta, de au aceste vreri </l>
                  <l>Acei din cer, căci ei sînt decît mine </l>
                  <l>Și-n vrerea lor mai tari și și-n puteri.” </l>
                  <l>I-a zis. Dar el, ca mort de-o albă spaimă, </l>
                  <l>Vorbi ca unul ce pierdut îngaimă: </l>
                  <l>„Ai alta-n gînd, dar nu a mea scăpare, </l>
                  <l>Zeiță, vai! Cum crezi tu c-aș putea </l>
                  <l>Străbate-atîta larg pe-adînca mare, </l>
                  <l>Prin valuri și furtuni cu pluta mea? </l>
                  <l>Cînd vase iuți, clădite cu-ncercare, </l>
                  <l>De-abia răzbesc pe mări, cu trudă grea, </l>
                  <l>Chiar și pe-un timp cînd vîntul bun le-ajută! </l>
                  <l>Eu nici nu mă gîndesc să plec c-o plută </l>
                  <l>De nu vrei tu să plec! Și jurămîntul </l>
                  <l>Cel sfînt să-l juri, că nici nu m-amăgești, </l>
                  <l>Și nici nu-ți este-n gînd — ferească Sfîntul </l>
                  <l>Alt rău asupra mea să mai pornești.” </l>
                  <l>Zîmbind, Calipso-i asculta cuvîntul, </l>
                  <l>Iar cînd tăcu, ea-n mîni dumnezeiești </l>
                  <l>Cu drag și suflet bun îi strînse mîna, </l>
                  <l>Și-a zis cuvinte-ntraripate zîna: </l>
                  <l>„Ce multe șiretenii zeii-ți dară! </l>
                  <l>Și ce-nțelept pui mintea ta-n cuvînt! </l>
                  <l>Întinsul Cer asculte-m-așadară, </l>
                  <l>Și-ascultă-mă tu, vecinice Pămînt! </l>
                  <l>Eu jur pe Stix, cu apa cea amară, </l>
                  <l>Căci el e cel mai groaznic jurămînt </l>
                  <l>Pe care zeii-l fac vrodată-n lume, </l>
                  <l>Deci iată jur pe jalnicul său nume </l>
                  <l>Că n-am în gînd nimic ascuns de tine </l>
                  <l>Și nici asupra-ți n-am s-aduc vrun rău. </l>
                  <l>Gîndesc să faci ce cred că e mai bine </l>
                  <l>Și negreșit aș face-o-n locul tău, </l>
                  <l>De-aș fi cum ești, cu-așa de mari suspine. </l>
                  <l>Am milă-n piept, nu gînduri de călău, </l>
                  <l>Căci nu de fier mi-e inima și pieptul </l>
                  <l>Și știu și eu ce-i bine și cu dreptul.” </l>
                  <l>Așa vorbi juratele-i cuvinte </l>
                  <l>Și repede spre deal plecă-napoi, </l>
                  <l>Iar el plecînd, urma zeiței sfinte. </l>
                  <l>Sosiră deci la peșter-amîndoi, </l>
                  <l>Ș-aici în tronu-n care mai-nainte </l>
                  <l>Șezu Hermias, el șezu, și-apoi </l>
                  <l>Pe-o masă mîndră, pusă lui în față, </l>
                  <l>Tot felul de mîncări ce dau viață </l>
                  <l>La cei ce-s muritori, i-a pus stăpînă, </l>
                  <l>Și vin pe alb ște-rgar; și-n scaun sus, </l>
                  <l>La masă-n fata lui șezu și zîna. </l>
                  <l>Iar ei, frumoase nimfe i-au adus </l>
                  <l>Nectar și-ambrozii. Și-ntinzîndu-și mîna </l>
                  <l>Luau acum, mîncînd din prinzul pus. </l>
                  <l>Și-au fost sătui, și-atunci, dumnezeiască, </l>
                  <l>Așa-ncepu Calipso să vorbească: </l>
                  <l>„Mă lași așa de grabnic, așadară! </l>
                  <l>Și-așa-n curînd, viteazule-Odiseu, </l>
                  <l>Te și rentorci în mult-dorita țară! </l>
                  <l>Eu ce să zic! Drum bun, iubite-al meu! </l>
                  <l>Dar inima-ti, și-așa destul de-amară, </l>
                  <l>De-ar ști de-acum, așa precum știu eu, </l>
                  <l>Ce-amar ți-e scris pînă s-ajungi la tine </l>
                  <l>Acasă-n țara ta, atunci mai bine </l>
                  <l>Ai sta pe loc, s-avem un pat și-o masă </l>
                  <l>Și-n veci trăind tu casa să-mi păstrezi, </l>
                  <l>Deși-ti dorești nevasta cea de-acasă </l>
                  <l>Și zilnic plîngi că nu mai poți s-o vezi! </l>
                  <l>Doar nu sînt eu atîta de rămasă </l>
                  <l>La trup și minte-n urma ei! Ori crezi </l>
                  <l>Că poți, viteze-al meu, s-alături oare </l>
                  <l>Zeiței, cum sînt eu, pe-o muritoare?” </l>
                  <l>Răspunse Odiseu și-a zis cuvinte: </l>
                  <l>„Să nu te superi, zîno! Știu că-ntreci </l>
                  <l>Cu mult pe Penelope-atît la minte, </l>
                  <l>Cît și la chip, ca zeu ce ești. Și deci </l>
                  <l>Nu-ti poate-o muritoare sta-nainte, </l>
                  <l>Căci tînără rămîi, cum ești, în veci. </l>
                  <l>Dar totuși plîng să-mi văd pămîntul țării </l>
                  <l>Și-aștept cu dor și clipele plecării. </l>
                  <l>Iar dac-un zeu va vrea să mă mai bată, </l>
                  <l>Răbda-voi tot! Că-n multe rele fui, </l>
                  <l>Iar inima de mult îmi e-nvățată, </l>
                  <l>Pe mări și-n oști, și știu c-o fi ce-mi spui, </l>
                  <l>Dar cred că toate s-or sfîrși odată.” </l>
                  <l>A zis. Și-apuse ceru-n noaptea lui, </l>
                  <l>Iar ei s-au dus în peștera cea-naltă </l>
                  <l>Și-n pat intrînd, durmiră lîng-olaltă. </l>
                  <l>Cînd Zorile-au ieșit pe cer aprinse, </l>
                  <l>Manta-mbrăcat-a și tunică el; </l>
                  <l>Dar lung vestmînt în copcii nimfa-l prinse, </l>
                  <l>Frumos țesut și alb și subțirel, </l>
                  <l>C-un brîu de aur mijlocu-și încinse </l>
                  <l>Și-a pus pe cap frumosul testemel. </l>
                  <l>Și-așa-ncepu grăbită să gătească </l>
                  <l>Ce-avea de lipsă e’, ca să pornească. </l>
                  <l>I-a dat topor de-aramă lucitoare, </l>
                  <l>Cu două buze largi și bine prins </l>
                  <l>Cu muchea sa-ntr-o coadă stătătoare </l>
                  <l>Din lemn de corn și lesne de cuprins, </l>
                  <l>I-a dat și-o bardă neted tăietoare, </l>
                  <l>Și-apoi l-a dus cu ea pe malu-ntins </l>
                  <l>De-arini și plopi înalți și brazi de munte, </l>
                  <l>De-acei ce-ajung în nori cu mîndra frunte, </l>
                  <l>Copaci uscați și-ușori ca să plutească. </l>
                  <l>Deci după ce l-a dus, plecă-napoi </l>
                  <l>Calipso zîna cea dumnezeiască. </l>
                  <l>Iar el a răsturnat copaci, și-apoi </l>
                  <l>Curînd s-a apucat să-i și cioplească. </l>
                  <l>Deci douăzeci de brazi, de-aceia moi </l>
                  <l>La lemn, îi netezi cu cioplitură </l>
                  <l>De bard-apoi, frumos, după măsură. </l>
                  <l>Și sfledere-aducîndu-și, început-a </l>
                  <l>Din grinzi să-ncheie podul plutitor, </l>
                  <l>Piroane mari de fier apoi bătut-a </l>
                  <l>Și-n scoabe-a prins întreg podișul lor. </l>
                  <l>Așa de largă-și izvodi deci pluta, </l>
                  <l>Pe cît de larg un meșter clăditor </l>
                  <l>Măsoară fundul largii sale nave, </l>
                  <l>Menite-a duce-n ea poveri grozave. </l>
                  <l>În urm-a prins pe margini s-o-ngrădească </l>
                  <l>Cu pari, să-i puie tălpi, iar podul larg </l>
                  <l>Cu scînduri lungi frumos să-l învelească. </l>
                  <l>Catarg ciopli și-antenă prin catarg, </l>
                  <l>Și cîrmă-și mai ciopli, și, ca s-oprească </l>
                  <l>Potopul sur de valuri ce se sparg, </l>
                  <l>Făcu-mprejur din sălcii-o-mpletitură, </l>
                  <l>Luînd și mult prundiș ca-ncărcătură. </l>
                  <l>Aduse nimfa pînze-apoi, și-ndată </l>
                  <l>El și-ntr-aceasta meșter își făcu </l>
                  <l>Vîntrele largi, și-antena fu legată </l>
                  <l>Cu tari frînghii. Deci gata-mpinse-acu </l>
                  <l>Pe pîrghii pluta-n marea cea sărată. </l>
                  <l>Era a patra zi, cînd totul fu </l>
                  <l>Gătit, și-a cincea zi, ieșit din baie, </l>
                  <l>Porni-mbrăcat frumos în mîndre straie. </l>
                  <l>Deci vin i-a pus într-un burduf, și apă </l>
                  <l>Într-altul zîna, iar în coșul greu </l>
                  <l>Merinde-atîta cît putu să-ncapă. </l>
                  <l>Și-un vînt bătea domol. Iar Odiseu </l>
                  <l>Voios privea pe-al mării larg cum scapă </l>
                  <l>La larg cu pluta-n tot mai larg mereu. </l>
                  <l>La cîrmă stînd, cu mîna pricepută, </l>
                  <l>Purta pe-adînc grăbit mînata plută. </l>
                  <l>Și nici nu mai durmi, ci tot în zare </l>
                  <l>Spre Cloșcă sta privind, cu gîndul pus </l>
                  <l>Spre-acel Văcar ce-apune și răsare </l>
                  <l>In scurt răstimp, și tot spre Ursă-n sus, </l>
                  <l>Pe cea ce-o mai numesc și Carul-mare </l>
                  <l>Și-a pururi se-nvîrtește făr’de-apus, </l>
                  <l>Privind spre-Orion, ca stăpînă zării, </l>
                  <l>Ce n-are parte-n veci de scalda mării. </l>
                  <l>Căci zîna-i dete, cînd plecă, povață </l>
                  <l>Să aibă Carul tot la stînga-n zări. </l>
                  <l>Și-așa plutea pe largul cel cu față </l>
                  <l>De negru viu, și-n urmă-n depărtări </l>
                  <l>A optsprăzecea zi zări prin ceață </l>
                  <l>Umbroșii munți ai prorocitei țări. </l>
                  <l>Nelimpezi s-arătau în fundul zării </l>
                  <l>Și-asemeni unui scut în pîcla mării. </l>
                  <l>Dar iată că sosea venind neblîndul </l>
                  <l>Neptun din Etiopia și-l zări </l>
                  <l>Pe-Ulis, departe din Solim văzîndu-l. </l>
                  <l>Aprins de-amara furie-și clăti </l>
                  <l>Pletosul cap, cu vuiet scuturîndu-l, </l>
                  <l>Și-adînc din suflet astfel izbucni: </l>
                  <l>„Oho! S-au răzgîndit pesemne zeii, </l>
                  <l>Cît timp eu fui să-mi văd etiopeii, </l>
                  <l>Și iată-mi-l aproape-acum de țara </l>
                  <l>Feacilor, în care-i scris, cum știu, </l>
                  <l>De-ursita lui să i se curme-amara </l>
                  <l>Durere-a căii și s-ajungă viu. </l>
                  <l>Dar nu cred eu că și-a plătit ocara </l>
                  <l>Făcută mie, că-mi orbi pe fiu!” </l>
                  <l>A zis, și iată nori acum el mînă </l>
                  <l>Și furca-i cu trei dinți luînd-o-n mînă, </l>
                  <l>În mare-a dat și-o face tulburată, </l>
                  <l>Și vînturi iuți pornesc și șuier scot, </l>
                  <l>Și noapte fu, că-n negri nori deodată </l>
                  <l>Pieri și mare și pămînt și tot. </l>
                  <l>Cumplit Zefirul năvăli să bată </l>
                  <l>Și-Eurul iute și grozavul Not, </l>
                  <l>Iar Crivățu-nghetînd sudoarea frunții, </l>
                  <l>Mari valuri prăvălea-nvîrtind cît munții. </l>
                  <l>Atunci genunchii moi i se tăiară </l>
                  <l>Și-așa vorbea cu inima gemînd: </l>
                  <l>„Vai mie, vai! Ce-o fi cu mine iară? </l>
                  <l>Mă tem că-mi spuse drept zeița, cînd </l>
                  <l>Mi-a spus că pînă ce s-ajung în țară </l>
                  <l>Am multe încă să mai pat răbdînd, </l>
                  <l>Și-al mării rău și sufletu-mi va scoate, </l>
                  <l>Că iat-acum sosesc și-așa sînt toate! </l>
                  <l>Ce nori adună Zevs și-i mînă turmă </l>
                  <l>Și-ntreg văzduhul l-a umplut de ploi! </l>
                  <l>Ce vînturi iuți al mării larg îl scurmă </l>
                  <l>Din fața mea și-urmîndu-mi dinapoi! </l>
                  <l>Aici mi-e, Doamne, ziua mea din urmă! </l>
                  <l>Ferice-acum, ferice e de voi, </l>
                  <l>Danai, ce-odată-n cîmpul trist al Troii </l>
                  <l>Urmînd pe-Atrizi pierirăți ca eroii! </l>
                  <l>Vai, cum n-ai dat, din multul sfintei mile, </l>
                  <l>Tu tată Zevs, să pier pe cînd eram </l>
                  <l>De-a valma toți, în toiul tristei zile </l>
                  <l>Și-n nor de lănci troiene ne-apăram </l>
                  <l>Pe mortul nostru cel mai scump, pe-Ahile </l>
                  <l>Acum eu aș fi mort. Și-aș ști că am </l>
                  <l>Un nume între-ahei! Dar zeii dară </l>
                  <l>Să pier pe-aici o moarte-așa de-amară.” </l>
                  <l>Așa vorbi, și-o undă-nfricoșată </l>
                  <l>În cap îl năvăli, venind de sus, </l>
                  <l>Iar pluta lui se-ntoarse răsturnată. </l>
                  <l>Atunci din mînă cîrma i s-a dus, </l>
                  <l>El peste cap fu azvîrlit deodată </l>
                  <l>Adînc sub apă, iar vîrteju-adus </l>
                  <l>De volbura de vînt ce-umpluse largul </l>
                  <l>I-a rupt din mijloc, și-i căzu catargul. </l>
                  <l>Departe-n vînt și pînzele zburară </l>
                  <l>Cu-antena lor cu tot. Iar Odiseu </l>
                  <l>Mult timp a stat sub apa cea amară </l>
                  <l>Și nu putea ieși, căci straiul greu </l>
                  <l>Al nimfei îl trăgea spre fund. Deci dară </l>
                  <l>Tîrziu ieși-n sfîrșit, scuipînd mereu </l>
                  <l>Săratul val, căci multă saramura </l>
                  <l>Curgea din păr pe-obraz, umplîndu-i gura. </l>
                  <l>Dar gîndul lui și-acum era la plută, </l>
                  <l>Și-așa, deși trudit, el năzuia </l>
                  <l>S-apuce pluta cea cumplit zbătută; </l>
                  <l>Deci prinse-o grindă și sări pe ea. </l>
                  <l>Și-așa scăpă de moartea sa văzută. </l>
                  <l>Iar valu-n mii de părți i-o răsucea, </l>
                  <l>Cum duce-un vînt de toamnă-n zare-naltă </l>
                  <l>Scaieți uscați ce lanț se țin de-olaltă. </l>
                  <l>Așa era deci pluta lui purtată </l>
                  <l>De-a valma-n largul cel de spume sur; </l>
                  <l>Cînd Notul o lăsa, venea deodată </l>
                  <l>Un Crivăț orb, care-o sucea-mprejur. </l>
                  <l>Iar cînd Zefirul înceta să bată, </l>
                  <l>O da-n primire recelui Eur. </l>
                  <l>Dar Ino a lui Cadm, o Levcotee, </l>
                  <l>Acea ce-ntr-alte vremi a fost femeie, </l>
                  <l>Și-acum zeiță-n mări, de toți temută, </l>
                  <l>Văzînd pe-Ulise-atît de năcăjii, </l>
                  <l>Cu milă ea-l plîngea, și stînd pe plută </l>
                  <l>În chipul unei paseri ce-a ieșit </l>
                  <l>Din negrele-adîncîmi, vorbi gemută, </l>
                  <l>Cu glas de om, și-a zis: „O, ce-ai greșit, </l>
                  <l>C-atît amar Poseidon îți urzește! </l>
                  <l>Dar tot nu vei pieri, oricît dorește! </l>
                  <l>Dar orișice mînie-ți poartă-n minte, </l>
                  <l>Tu lasă-ți pluta să se zbată-n vînt, </l>
                  <l>Și-n apă să te-azvîrli, făr’de vestminte, </l>
                  <l>Și-așa să-noți spre-al Scheriei pămînt. </l>
                  <l>Căci scris îți este-aici, de mai-nainte, </l>
                  <l>Să scapi de rău. Și-acest zăbranic sfînt </l>
                  <l>Încinge-l peste piept, din bună vreme, </l>
                  <l>Și sări în val cu el, și nu te teme! </l>
                  <l>Iar cînd tu vei simți pămînt sub mînă, </l>
                  <l>Grăbit de peste piept atunci desfă-l, </l>
                  <l>Nentoarsă însă fața ta rămînă </l>
                  <l>Și peste umăr sfintei mări tu dă-l.” </l>
                  <l>Așa-i vorbi din mări venita zînă </l>
                  <l>Și-n mîna lui punînd vrăjitul văl, </l>
                  <l>Căzu-n adînc sub unda frămîntată </l>
                  <l>Și-n negrul val pieri apoi deodată. </l>
                  <l>Ci-n minte frămînta de-a valma gînduri </l>
                  <l>Mîhnitul Odiseu, cu gemet mult: </l>
                  <l>„Vai, iarăși poate vrea ca-ntr-alte rînduri </l>
                  <l>Pierirea mea vrun zeu! Și-odată smult </l>
                  <l>Văzîndu-mă de-aceste biete scînduri, </l>
                  <l>Să n-am nici un sprijin! Deci n-o s-ascult! </l>
                  <l>Căci țara unde voi găsi scăpare </l>
                  <l>Eu însumi o văzui depărte-n zare. </l>
                  <l>Mai bine-așa! Și-un zeu poate m-ajută! </l>
                  <l>Și cîtă vreme bîrnele-mi vor sta </l>
                  <l>Legate-n locul lor, voi sta pe plută </l>
                  <l>Și tot ce-i scris să rabd, eu voi răbda. </l>
                  <l>Iar cînd va fi de valuri desfăcută </l>
                  <l>Și țăndări peste-adînc, voi înota, </l>
                  <l>Căci n-am alt plan să-mi dau de mai-nainte.” </l>
                  <l>Pe cînd deci le-nvîrtea acestea-n minte, </l>
                  <l>Un val boltit și-nalt cît un părete </l>
                  <l>Venind spre pluta lui, i-o cutropi. </l>
                  <l>Și-așa cum sar și paiele-mprăștiete </l>
                  <l>Din stog, și-n mii de părți, cît ai clipi, </l>
                  <l>Le duce-un vînt, tot astfel descheiete </l>
                  <l>Și grinzi și scînduri larg le risipi </l>
                  <l>Grozavul val. Iar Odiseu istețul </l>
                  <l>Pe-o bîrnă sta, cum stă și călărețul. </l>
                  <l>Și-apoi zvîrlindu-și straiele,-și încinse </l>
                  <l>Ștergarul sfînt pe piept, și-alunecînd </l>
                  <l>În valuri înota cu mîni întinse. </l>
                  <l>Poseidon însă l-a văzut și dînd </l>
                  <l>Din cap, vorbi-n mînia ce-l cuprinse </l>
                  <l>Și-așa zicea cu inima-i din gînd: </l>
                  <l>„Așa! Te zbate-acum pierind în ape, </l>
                  <l>Iar Zevs din cer să-mi vie să te scape! </l>
                  <l>Și trag nădejde că și mort vei spune </l>
                  <l>Ce-amar ai tras!” Cu biciu-apoi a dat </l>
                  <l>În mîndrii cai cu coamele nebune </l>
                  <l>Și-ajunse-n Ege-n mîndrul său palat. </l>
                  <l>Veni Atene-acum cu lucruri bune; </l>
                  <l>Căci drumul altor vînturi l-a legat, </l>
                  <l>S-adoarmă-n larg cu toatele tăcute, </l>
                  <l>Și-un Crivăț a pornit cumplit de iute, </l>
                  <l>Ce-n drumul lui a-ntins întreaga mare, </l>
                  <l>Să-l ducă pe-Odiseu pînă va da </l>
                  <l>De-acei feaci ce-i vor găti scăpare. </l>
                  <l>Deci două nopți și două zile sta </l>
                  <l>Pe-un mare val, pe-același val călare </l>
                  <l>Și-ades văzut-a moartea-n fața sa. </l>
                  <l>A treia zi-n sfîrșit, cînd dete sfîntul </l>
                  <l>Un cer senin în zori și-a stat și vîntul, </l>
                  <l>Văzu pămînt, prin zarea dimineții, </l>
                  <l>Cînd valu-l ridica pe culme-i sus. </l>
                  <l>Deci cît se bucură copiii bieții </l>
                  <l>De viața tatei ce zăcea răpus </l>
                  <l>De-o boală rea-n răpunerea vieții </l>
                  <l>Și-un zeu dușman dureri în el a pus. </l>
                  <l>Dar zeii buni de boala lui îl scapă, </l>
                  <l>Așa se bucura-ngrozit de apă </l>
                  <l>Și el acum, cînd ochii săi văzură </l>
                  <l>Pămînt uscat în fața lui. Dar cînd </l>
                  <l>Era departe cît auzi o gură, </l>
                  <l>Și groaznic s-auzea la mal urlînd </l>
                  <l>Al mării val ce-n iute-alergătură </l>
                  <l>Spre stînci se prăvălea-ndărăt căzînd </l>
                  <l>Și-n spume-nvăluia pe-acolo totul, </l>
                  <l>(Căci nu era loc blînd să-l treci cu-notul, </l>
                  <l>Ci stînci cu vîrfuri mari și-mprăștiete), </l>
                  <l>Atunci cu inima din pieptul lui </l>
                  <l>Vorbind zicea: „Vai, iat-acum, cînd dete </l>
                  <l>Să văd pămînt, și după ce trecui </l>
                  <l>Atît larg pe largul mării spete, </l>
                  <l>Nu văd acum pe nicăieri și nu-i </l>
                  <l>Cît văd cu ochii-un loc să ies la maluri, </l>
                  <l>Ci numai vîrfuri ce răsar din valuri. </l>
                  <l>Aci-ntre sineși volburi se mănîncă, </l>
                  <l>Izbindu-se de stînci, și muget scot; </l>
                  <l>Păreți dincolo face-nalta stîncă </l>
                  <l>Și-alungul ei să merg nu-i chip să pot, </l>
                  <l>Căci marea-ntr-astea locuri este-adîncă. </l>
                  <l>Pe-acolea, printre stînci, de-aș vrea să-not, </l>
                  <l>Din nou se poate-o undă să m-apuce </l>
                  <l>Și drept spre stînci în volbură m-ar duce. </l>
                  <l>Să cat mai pe departe maluri joase? </l>
                  <l>Să-not pe lîngă mal, cătînd liman? </l>
                  <l>Vai, tată Zevs, mi-e spaima morții-n oase. </l>
                  <l>Să nu mă-mpingă iarăși vrun orcan </l>
                  <l>Pe largul sterp al mării neguroase! </l>
                  <l>Și-asupră-mi să-ntărîte-un zeu dușman </l>
                  <l>Dihănii din adînc, cu rea făptură, </l>
                  <l>Că-l știu eu pe Neptun că-mi poartă ură!” </l>
                  <l>Pe cînd deci!e gîndea pe-acestea toate, </l>
                  <l>Un mare val răpindu-l îl ducea </l>
                  <l>Spre-o stîncă numai colțuri unde, poate, </l>
                  <l>Strivit ar fi rămas, de nu-i dedea </l>
                  <l>Atene gîndul că-ncetînd să-noate, </l>
                  <l>Să prind-un colț de stîncă și să stea </l>
                  <l>De dînsul atîrnat, ținîndu-l bine, </l>
                  <l>Cît timp trecu tot valul pe sub sine. </l>
                  <l>Scăpase-acum, dar valul mult mai tare, </l>
                  <l>L-a smuls la-ntoarcere-n atare chip </l>
                  <l>Și-așa-l zvîrli departe-n larga mare, </l>
                  <l>Precum din cuib cînd smuls e vrun polip, </l>
                  <l>Pe-atîtea noduri cîte trupu-i are, </l>
                  <l>El smulge prund și fire de nisip; </l>
                  <l>Așa din mîni rămas-au bucățele </l>
                  <l>De carne-a lui, pe-al stîncii colț, și piele. </l>
                  <l>Cu zile-ar fi pierit acum în spume </l>
                  <l>De n-ar fi fost să-i dea Atene-n gînd </l>
                  <l>Alt lucru nou. Căci el ieșind la lume </l>
                  <l>Din apa mării se ducea-notînd, </l>
                  <l>Iar ochii lui pîndeau la mal anume </l>
                  <l>Liman pe undeva, ori loc mai blînd. </l>
                  <l>Și-ajunse-așa-n sfîrșit, urmînd înotul, </l>
                  <l>La gura unui rîu frumos cu totul, </l>
                  <l>Lipsit de stînci, și bun liman, să iasă. </l>
                  <l>Văzu că-i rîu și plînse Odiseu: </l>
                  <l>„Te rog s-asculți, oricine-ai fi, și lasă, </l>
                  <l>Stăpîne sfînt, să ies! Că-n pieptul meu </l>
                  <l>Mi-e numai lacrimi inima rămasă, </l>
                  <l>Fugind de mări și de-ndîrjitul zeu! </l>
                  <l>Căci vrednic e s-asculte-a lui durere </l>
                  <l>Chiar zeii cei din cer, oricui le-ar cere </l>
                  <l>Și milă și-alinări durerii sale, </l>
                  <l>Cum ție-ți cer azi eu! Și deci mă ia </l>
                  <l>Ca oaspe-al tău, la gura apei tale, </l>
                  <l>Căci multe-am suferit!” Și-și potolea </l>
                  <l>Zbătutul curs și-i dete-o blîndă cale, </l>
                  <l>Primindu-l rîul, și-Odiseu ieșea </l>
                  <l>Cu moi genunchi și brațele-atîrnate, </l>
                  <l>Învins de tot de trudele-ndurate, </l>
                  <l>Și tot umflat, și-o neagră saramură </l>
                  <l>Curgînd din el pe gură și pe nări; </l>
                  <l>Deci făr’-de glas și de suflare-n gură, </l>
                  <l>Căzu-n leșin pe malul sterpei mări. </l>
                  <l>Dar cînd în suflet i s-a-ntors căldură </l>
                  <l>Și-n gura lui cea moartă răsuflări, </l>
                  <l>Luînd prosopul cel ursit să-l scape, </l>
                  <l>Cu fața-ntoarsă l-a zvîrlit în ape, </l>
                  <l>Ca dus de valuri îndărăt să-noate, </l>
                  <l>La Ino, spre-a-l primi cum i l-a dat. </l>
                  <l>Și-acum, ieșind pe mal, tîrît pe coate, </l>
                  <l>Întins căzu-n trestiș și-a sărutat </l>
                  <l>Pămîntul sfînt, acel ce-nvie toate. </l>
                  <l>Și-adînc oftă din sufletu-ntristat: </l>
                  <l>„Vai, ce să fac, că toate mă-mpresoară! </l>
                  <l>Căci iat-acum și-al nopții-amurg scoboară 8, </l>
                  <l>Și-aici pe-un mal pustiu de voi petrece </l>
                  <l>Cumplita noapte, vai, mă tem de ger, </l>
                  <l>Că poate-o ceată umedă să-mi sece </l>
                  <l>Puțin rămasu-mi suflet și-o să pier, </l>
                  <l>Că-n zori pe rîu și vîntul bale rece </l>
                  <l>Și-i rece-n zori și roua cea din cer! </l>
                  <l>De-aș merge-n deal să-mi cat tremurăturii </l>
                  <l>De frig culcuș în frunzele pădurii. </l>
                  <l>Cînd tremuru-mi de frig o să s-aline </l>
                  <l>Și-un dulce somn va-nchide ochii mei, </l>
                  <l>Mă tem că poate da-n tufiș de mine </l>
                  <l>Vro fiară rea și-aș fi mîncarea ei!” </l>
                  <l>Așa se frămînta; dar tot mai bine </l>
                  <l>Să doarmă-n frunze-adăpostit de-un stei. </l>
                  <l>Și-așa porni, căci nu era departe, </l>
                  <l>Pe-un deal înalt văzut din orice parte. </l>
                  <l>Și-aici găsi un loc mai singuratec </l>
                  <l>Sub doi măslini, cu crengi pînă-n pămînt, </l>
                  <l>Cu fructe-un pom, iar celălalt sălbatec. </l>
                  <l>Sub ei puterea umedului vînt </l>
                  <l>N-ajunge-oricît ar fi de furtunatec </l>
                  <l>Și nu străbate-n veci nici soare sfînt, </l>
                  <l>Nici ploaia prin frunzișu-i des nu cură — </l>
                  <l>Cu-atît de-amestecate crengi crescură. </l>
                  <l>Subt ei cătînd deci bietul să pătrunză, </l>
                  <l>Cu mînile-un culcuș el și-a făcut, </l>
                  <l>C-atît de mult-a fost căzuta frunză, </l>
                  <l>Încît și doi bărbați ar fi putut, </l>
                  <l>Și chiar și trei, de Crivăț să s-ascunză, </l>
                  <l>Oricît de mult și tare-ar fi bătut. </l>
                  <l>Și-aici apoi s-a-ntins, părîndu-i bine, </l>
                  <l>Și multe foi morman a strîns pe sine. </l>
                  <l>Precum, cînd n-are-aproape-ait om să-i ceară, </l>
                  <l>Pe cîmp plugaru-acopere-n ogor </l>
                  <l>Cărbuni aprinși subt spuză-n fapt de seară, </l>
                  <l>Păstrînd pe-a doua zi sămînța lor, </l>
                  <l>Așa s-ascunse el ca să nu piară. </l>
                  <l>Atene-apoi c-un somn alinător </l>
                  <l>Închise ochii lui și-odihn-aduse </l>
                  <l>În trupu-i mort de truda ce-l răpuse.</l>
               </lg>
            </div>
            <div type="div2">
               <head>
                  <label>Cartea VI</label>
                  <lb/>Navsica</head>
               <lg>
                  <l>Pe cînd deci Odiseu subt uriașul </l>
                  <l>Morman de foi dormea acum trudit, </l>
                  <l>Atene-n ăst răstimp mergea-n orașul </l>
                  <l>Vestiților feaci ce au locuit </l>
                  <l>Hiperia mai de mult și-aveau locașul </l>
                  <l>Aproape de ciclopi, popor cumplit, </l>
                  <l>Ce-i tot năpăstuia cu pustiire, </l>
                  <l>Fiind și neam mai mult și rău din fine. </l>
                  <l>De-aceea Navsitou îi și mutase </l>
                  <l>Departe de-acești răi; și-acum ei sînt </l>
                  <l>În Scheria-n care-oraș le rădicase </l>
                  <l>Și templu le-a făcut, le-a dat pămînt </l>
                  <l>Și largi și mîndre le-a clădit și case. </l>
                  <l>Dar el acum de mult era-n mormînt, </l>
                  <l>Că-i dete moartea cătră Hades zborul </l>
                  <l>Deci bunul Alcinou domnea poporul. </l>
                  <l>Atene dar, ce-a pururi ajutat-a </l>
                  <l>Pe-Ulise-n toate, vrînd să-i fie pus </l>
                  <l>Și-aici la cale-ntorsul său, plecat-a </l>
                  <l>Spre casa ăstui rege, și s-a dus </l>
                  <l>În mîndru-mpodobit iatac la fata </l>
                  <l>Cea-n chip asemeni zeilor de sus </l>
                  <l>Și-n toate deopotrivă lor, la fiica </l>
                  <l>Acestui vrednic Alcinou, Navsica. </l>
                  <l>Iar ea durmea; și-alături adunnite, </l>
                  <l>La mîndrul prag al camerei acei </l>
                  <l>Cu foarte mîndre uși împodobite </l>
                  <l>Și-nchise-acum, dumnezeiești femei </l>
                  <l>Frumoase-n chip ca mîndrele Harite </l>
                  <l>Erau de-a dreapta și de-a stîngă ei. </l>
                  <l>Deci lin Atene-asemeni cu suflatul </l>
                  <l>Ce-l sufl-o boare-aluneca spre patul </l>
                  <l>Domniței ce durmea, și-asemănată </l>
                  <l>Era-ntrutot la umblet și la glas </l>
                  <l>Cu cea mai drag-a ei la joc surată </l>
                  <l>Și cea de vîrsta ei, cu-a lui Dimas, </l>
                  <l>A marelui pilot frumoasă fată. </l>
                  <l>Plecată peste-obraji deci i-a rămas </l>
                  <l>Zeița cea cu zborul cucuvăii </l>
                  <l>Și-așa-i vorbi prin liniștea odăii: </l>
                  <l>„Navsică, tu, ce făr’de nepăsare </l>
                  <l>Născutu-mi-te-a maica! Nu socoți </l>
                  <l>Că rufele-n cămări îți stau murdare! </l>
                  <l>Ca mîne te măriți, și ai să scoți </l>
                  <l>Să-mbracl ce ai mai bun; iar soacra mare </l>
                  <l>Așteaptă dar, și-așteaptă daruri toți, </l>
                  <l>Căci darurile-ți duc prin lume vestea; </l>
                  <l>Și bucuri mult și pe părinți cu-acestea! </l>
                  <l>Deci mîne-n zori ia-ți rufele și du-te! </l>
                  <l>Dar haid’, că viu și eu la rîu, să ai </l>
                  <l>Mai multe mîni ca să sfîrșim mai iute. </l>
                  <l>Căci fată-n păr de-acum tu n-o să stai </l>
                  <l>Mult timp, căci vezi că mulți și pe-ntrecute </l>
                  <l>Încep să mi te ceară fii de crai </l>
                  <l>Din neamul ăsta de feaci, Navsică, </l>
                  <l>Din care-ți este și-al tău neam adică. </l>
                  <l>Deci mîne-n zori tu tatălui tău cere </l>
                  <l>Catîri și car, să ducem ce-i de dus, </l>
                  <l>Cămăși și ii și pepluri și lăicere. </l>
                  <l>E și mai bine-n car, precum ți-am spus, </l>
                  <l>Că-i mult do mers pe jos, și n-ai putere!” </l>
                  <l>A zis Atene și-a zburat în sus, </l>
                  <l>Pe-un munte unde-și au locaș tot timpul </l>
                  <l>Cei făr’de moarte-n veci, și-i zic Olimpul, </l>
                  <l>Pe care-n veci nu-l udă ploi, nu-l bate </l>
                  <l>Nici vînt clătinitor, și nici nu cern </l>
                  <l>Zăpezi pe el, ci-a pururi nemișcate </l>
                  <l>Lucori de soare culmile-i aștern </l>
                  <l>Sub cer senin în zări netulburate, </l>
                  <l>Și-aici au zeii-al lor petrec etern. </l>
                  <l>Deci, după ce-a păvățuit domnița, </l>
                  <l>Pe-Olimp acolo sus s-a dus zeița. </l>
                  <l>Iar zorile-au sosit, și deșteptată </l>
                  <l>Sărind Navsica se-mbrăcă-n curînd, </l>
                  <l>Și mult era de visul ei mirată. </l>
                  <l>Porni deci prin iatacuri căutînd </l>
                  <l>Pe dragă mama ei, pe scumpu-i tată, </l>
                  <l>Să-și spuie-avutul vis. Și-află torcînd </l>
                  <l>Pe mamă-sa la vatră alba lînă, </l>
                  <l>Și multe roabe-n jur cu fusu-n mînă. </l>
                  <l>Pe rege însă-l întîlni la scară, </l>
                  <l>Pe cînd ieșea să meargă-n sfatul cel </l>
                  <l>De obște-al lor, căci prinții-azi îi chemară. </l>
                  <l>Deci zise-așa, lipindu-se de el: </l>
                  <l>„Tăicuță drag, stau rufele-n cămară </l>
                  <l>Murdare-acum, și albe n-am de fel, </l>
                  <l>Și-aș vrea să merg la rîu, dacă se poate </l>
                  <l>Să-mi dai un car mai larg să-ncapă toate. </l>
                  <l>Căci, uite, tată drag, ți se cuvine </l>
                  <l>Cînd stai la sfat cu cei bătrîni ai tăi, </l>
                  <l>Curat să fie tot ce e pe tine. </l>
                  <l>Și-ai cinci feciori în casă, trei flăcăi </l>
                  <l>Și doi sînt cu neveste, dar, vezi bine, </l>
                  <l>Cînd merg la horă, fiecărui dă-i </l>
                  <l>Cămăși, Navsico, albe și curate; </l>
                  <l>Căci toate-acestea-n grijă-mi sînt lăsate!” </l>
                  <l>Atît i-a zis. Dar n-a-ndrăznit să spuie </l>
                  <l>De nunta ei vro vorbă-n fata lui. </l>
                  <l>Dar el simți ce gînd în minte-ncuie </l>
                  <l>Și-i zise-așa: „Pe toate cîte spui </l>
                  <l>Avea-le-vei! Argații deci să-ti puie </l>
                  <l>Catîri la carul larg și-n el să pui </l>
                  <l>Vestmintele și tot ce-i de spălare.” </l>
                  <l>A zis și-a dat porunci în gura mare. </l>
                  <l>Porni s-aducă deci catîri o slugă, </l>
                  <l>Și-alți inși să scoat-un car, și-n hamul lor </l>
                  <l>Grăbiți vedeai la car cum îi înjugă. </l>
                  <l>Iar fetele-alergînd cărau cu zor </l>
                  <l>Vestminte-acum, cu brațul plin, și-n fugă </l>
                  <l>Umpleau cu ele caru-ncăpător. </l>
                  <l>Iar mamă-sa-ntr-un coș, făcut anume, </l>
                  <l>Merinde-a pus, și pîne și legume, </l>
                  <l>Și vin în burdujel, cît să le-ajungă, </l>
                  <l>Le-a pus și untdelemn de cel mai blînd </l>
                  <l>În ol de aur scump, ca să se ungă. </l>
                  <l>Deci frîu ea-n mîni, și bici acum luînd, </l>
                  <l>Lovi-n catîri, iar ei pe calea lungă </l>
                  <l>Porniră-ntinși și troncăneau fugînd, </l>
                  <l>Cu fata cea frumoasă ca o floare, </l>
                  <l>Și multe alte fete-ajutătoare. </l>
                  <l>Sosite deci la mîndrul rîu, la locul </l>
                  <l>Săpat anume de spălau femei </l>
                  <l>În gropi cu apa ce-o adună scocul </l>
                  <l>De-ajuns să speli oricîte rufe vrei, </l>
                  <l>Opriră carul și-și făcură focul. </l>
                  <l>Catîrii iuți i-au scos din ham, iar el </l>
                  <l>S-au dus pe lîngă rîu să pască-n pace </l>
                  <l>Și troscot gras și spinul ce le place. </l>
                  <l>Cu brațul deci își descărcară iute </l>
                  <l>Tot caru-n gropi, și foarte cu-ntr-adins </l>
                  <l>Călcau pe rufe-n apă, pe-ntrecute. </l>
                  <l>Iar cînd negroarea toată s-a desprins </l>
                  <l>Din hainele curat acum lăute, </l>
                  <l>Pe caldul mal al mării le-au întins, </l>
                  <l>Acolo unde valuri vin să spele </l>
                  <l>Frumosul prund cu lucii pietricele. </l>
                  <l>Iar pînă să se zvînte ce spălară, </l>
                  <l>Făcur-o baie-n rîu; și-n urmă, moi </l>
                  <l>De trudă, s-au întins pe mal și stară. </l>
                  <l>Iar după ce-n umbriș subt bolți de foi </l>
                  <l>Prînziră ce-au adus, își dezlegară </l>
                  <l>Broboadele și-au început apoi </l>
                  <l>Un joc cu mingea ce-o băteau cu bățul. </l>
                  <l>Și chiar Navsica, ea le-a dat învățul. </l>
                  <l>Precum Diana, meștera săgeții, </l>
                  <l>Pe nalt Taiget și Erimanții suri </l>
                  <l>Vînează cerbii sprinteni și mistreții </l>
                  <l>Și-n horă-ntrînd cu zîne din păduri, </l>
                  <l>Cu dulci copile-a Tatălui vieții, </l>
                  <l>Fac vesel codru-ntreg de-atîția nuri, </l>
                  <l>Că-s mîndre-n totul toate-așa-n de-olaltă, </l>
                  <l>Dar ea-i cu mult mai mîndră și mai-naltă, </l>
                  <l>Așa era Navsica-ntre surate, </l>
                  <l>Cu naltul trup al ei. Dar cînd de drum </l>
                  <l>Gătite-acum erau, și-mpăturate </l>
                  <l>Vestmintele, și-aduși catîrii-acum, </l>
                  <l>Din nou scornit-a lucruri minunate </l>
                  <l>Atene, pentr-Ulis, și-anume cum </l>
                  <l>Să-l scoale, spre-a-l vedea, și s-aibă mila </l>
                  <l>Să-l ducă și-n oraș cu ea copila. </l>
                  <l>Navsica vru să dea-ntr-o servitoare </l>
                  <l>Cu mingea, deci. Dar mingea-n rău-i zbor </l>
                  <l>Pierzîndu-și ținta, merse-ntr-o viitoare, </l>
                  <l>Iar fetele-au țipat atunci în cor. </l>
                  <l>Trezit Ulis de voci răsunătoare, </l>
                  <l>Striga, gîndind speriat de glasul lor: </l>
                  <l>„Vai mie, vai, că nu mi-e plin paharul, </l>
                  <l>La ce popor din nou mă-mpinse-amarul! </l>
                  <l>Tîlhari or fi, și răi, străini de bine? </l>
                  <l>Ori cred în zei și-s oameni primitori? </l>
                  <l>Dar glas ca de femei aud că vine, </l>
                  <l>Părînd de zîne ce cîntînd în hori </l>
                  <l>Petrec prin munți cu creștete senine </l>
                  <l>Și-n văi cu ape și pe lunci cu flori! </l>
                  <l>Țin oameni ce vorbesc pe-aicea locul? </l>
                  <l>Dar haid’ să-mi văd cu ochii nenorocul!” </l>
                  <l>Așa vorbi cu gemetul durerii </l>
                  <l>Și-n crîng intrînd și-a rupt un ram cu foi. </l>
                  <l>S-acopere ce-ascunde-un om vederii. </l>
                  <l>Și ca și-un leu din munți porni apoi, </l>
                  <l>Cînd el scoboară pe-amurgitul serii, </l>
                  <l>Zbîrlit de rece vînt și ud de ploi, </l>
                  <l>Și-aleargă bizuit pe-a labei ghiară </l>
                  <l>Și-i ard prin noapte roșii ochi de fiară, </l>
                  <l>Iar cînd lipsesc prin vale cerbii-ori boii, </l>
                  <l>Cumplita foame-a pîntecului gol </l>
                  <l>Îl mînă chiar și pentr-un miel al oii </l>
                  <l>S-atace-oricît de-nalt clădit ocol, </l>
                  <l>Așa și Odiseu, un rob nevoii, </l>
                  <l>Silit a fost să ias-aci-ntr-un stol </l>
                  <l>De fete, gol, și-un chip al înspăimării, </l>
                  <l>Murdar fiind de multul zoi al mării. </l>
                  <l>Văzîndu-l deci fugir-atunci speriete </l>
                  <l>În multe lături fetele, țipînd, </l>
                  <l>Dar una singură. Navsica, stete, </l>
                  <l>Căci ei Atene i-a fost stins din gînd </l>
                  <l>Al spaimei fulger și-ndrăzneală-i dete, </l>
                  <l>El sta acum, prin minte frămîntînd: </l>
                  <l>Ori albii ei genunchi să-i împresoare </l>
                  <l>Cu repezi mîni și vorbe rugătoare, </l>
                  <l>Ori stînd s-o roage-așa de-aici, că poate </l>
                  <l>I-ar da vreo haină fie cît de rea, </l>
                  <l>Și-un drum spuindu-i cătr-oraș l-ar scoate. </l>
                  <l>Grăind astfel, s-a hotărît să stea, </l>
                  <l>C-așa i se păru mai drept din toate, </l>
                  <l>Ca nu cumva-n genunchi de i-ar cădea, </l>
                  <l>Să-i facă fetei spaime-ori chiar mînie. </l>
                  <l>Vorbi deci vorbe pline de-omenie: </l>
                  <l>„Vai, rogu-te-n genunchi! Ești om ce moare, </l>
                  <l>Ori ești de-acei ce-n veci au fost ce sînt? </l>
                  <l>De ești din cer, tu-mi par nemuritoare, </l>
                  <l>Ca Artemis a tatălui cel sfînt, </l>
                  <l>Și-n chip și-n stat și-n trupul tău de floare! </l>
                  <l>Iar dacă ești un om de pe pămînt, </l>
                  <l>Ferice mamă ai, ferice tată! </l>
                  <l>Ferice lor de-atare-odor de fată! </l>
                  <l>Ferice frații tăi de-asemeni soră, </l>
                  <l>Căci inima le crește cînd privesc </l>
                  <l>Cu pași mlădii cum se-ncovoaie-n horă </l>
                  <l>Vilăstarul tău de trup dumnezeiesc! </l>
                  <l>Dar mai presus de toți, cînd fi-vei noră, </l>
                  <l>De trei și patru ori îl fericesc </l>
                  <l>Pe-acel ce mîna-n mîni o să ți-o puie </l>
                  <l>Și-n casa nunții tale-o să te suie! </l>
                  <l>Căci nici n-am mai văzut ca tine-o fată </l>
                  <l>Frumoas-atîta și nici trup astfel, </l>
                  <l>Deplin să fie-atîta-n tot ce-arată! </l>
                  <l>Uimit mi-e sufletul privind la el! </l>
                  <l>Ce-i drept, la Delos am văzut odată </l>
                  <l>Un zvelt finic, de-abia un copăcel, </l>
                  <l>Aproape, lîng-altarul lui Apolo </l>
                  <l>(C-am fost cîndva, urmat de mulți, și-acolo. </l>
                  <l>Să-ntreb de-un drum ce-mi fu apoi pierire!) </l>
                  <l>Și multă vreme-am stat și l-am privit </l>
                  <l>Cu mintea-n loc și sufletul-n uimire, </l>
                  <l>Căci trunchi în lume nu s-a mai ivit </l>
                  <l>Cu-atît belșug de frumuseți din fire; </l>
                  <l>Așa, de frumusețea ta uimit, </l>
                  <l>Eu stau acum, și-evlavie mă-nvinge </l>
                  <l>Și nu-ndrăznesc genunchii-a ți-i atinge! </l>
                  <l>Dar eu sînt trist și rabd dureri nespuse! </l>
                  <l>Și ieri de-abia, a douăzecea zi, </l>
                  <l>Scăpai de furia mării, căci își puse </l>
                  <l>Poseidon gîndul! Dar acum urzi </l>
                  <l>Alt gînd, că iată el pe-aici m-aduse </l>
                  <l>Să mor pe-aici! Că nu mă va păzi </l>
                  <l>De moarte-acel ce însuși mi-a dorit-o! </l>
                  <l>Ci-ndură-te, te rog, neprihănito, </l>
                  <l>Că gol și slab de-o foame-ndelungată </l>
                  <l>Pe tine-ntîi în lume te-ntîlnesc, </l>
                  <l>Și nu cunosc pe nimeni, dulce fată, </l>
                  <l>Din cei ce-acest ostrov îl locuiesc! </l>
                  <l>Orașul deci, te rog de mi-l arată </l>
                  <l>Și-un petec dă-mi să pot să mă-nvălesc, </l>
                  <l>Vro cergă-n care tu-nfășori vestminte. </l>
                  <l>Iar zeii deie-ți tot ce-ți este-aminte! </l>
                  <l>Bărbat frumos și bun și-unire bună, </l>
                  <l>Căci nu-i plăcut nimic pe-acest pămînt </l>
                  <l>Decît să vezi iubirea ce-mpreună </l>
                  <l>Pe doi ce se-nțeleg dintr-un cuvînt. </l>
                  <l>Duc casă fericiți și tot adună </l>
                  <l>Și spini în ochi dușmanilor le sînt, </l>
                  <l>Dar celor dragi ai lor le sînt lumină, </l>
                  <l>Și casa lor de soare-i vecinic plină!” </l>
                  <l>A zis, și i-a răspuns vorbind cuvinte </l>
                  <l>Fecioara cea cu-obrajii ca de crin: </l>
                  <l>„Nu-mi pari a fi, cum văd, nici necuminte, </l>
                  <l>Nici rău cu firea, omule străin! </l>
                  <l>Dar Zevs ne dă-n măsura vrerii sfinte </l>
                  <l>Ce vrea din cer, și rîset și suspin. </l>
                  <l>Și-amară poate-ți dete-o parte ție, </l>
                  <l>Dar oricum e, s-o rabzi cu bărbăție! </l>
                  <l>Acum fiindc-o soarte-a ta dușmană </l>
                  <l>Te-aduse-n țară pe la noi, să n-ai </l>
                  <l>Nici grija de vestminte și de hrană </l>
                  <l>Și nici de-altce din cîte poți să dai </l>
                  <l>Străinului ce-ți cere de pomană. </l>
                  <l>Și nici nu-ți voi ascunde ce-ntrebai </l>
                  <l>De-orașul nostru, și-ți voi spune, dară, </l>
                  <l>Și cine-s cei ce țin această țară. </l>
                  <l>Acest oraș și-n jurul său pămîntul </l>
                  <l>Feacii-l țin. Iar domn li-e tatăl meu, </l>
                  <l>Căci lui îi dete cîrma-n mîni Preasfîntul, </l>
                  <l>Și-l cheamă Alcinou, și-a lui sînt eu.” </l>
                  <l>A zis. și-apoi spre fete-a-ntors cuvîntul: </l>
                  <l>„Voi, fetelor, de ce fugiți mereu, </l>
                  <l>Și numai că-i bărbat și că vă vede! </l>
                  <l>Dar stați acum! Că n-o fi doar c-ați crede </l>
                  <l>C-ar fi vrășmaș ce rău-n gînd îl are! </l>
                  <l>Dar nici nu se va naște-așa cum nu-i </l>
                  <l>Născut și nici n-a fost, bărbatul care </l>
                  <l>Să vie ca dușman din țara lui </l>
                  <l>În țară la feaci! Ne dau mai mare </l>
                  <l>Răgaz seninii zei decît oricui, </l>
                  <l>Căci noi, cei dragi ai lor, noi mai anume </l>
                  <l>Trăim departe-n margine de lume, </l>
                  <l>Și n-au cu noi amestec muritorii </l>
                  <l>Dintr-alte părți. Dar zei pe-acesta-l scot </l>
                  <l>Pe-aici, lipsit ca toți rătăcitorii, </l>
                  <l>Și nu-l putem lăsa lipsit de tot; </l>
                  <l>Că-s și ei ai lui Zevs, și cerșitorii, </l>
                  <l>Și-i plac și-acei ce-atît le dau cît pot. </l>
                  <l>Deci hai, spălați în rîu acum străinul, </l>
                  <l>Și-i duceți pînea ce-a rămas, și vinul!” </l>
                  <l>Așa le-a zis. Iar ele-au stat în pace. </l>
                  <l>Deci una pe-alta se-ndemna, și-au dus </l>
                  <l>Pe-Ulis subt salcia care umbră face, </l>
                  <l>În loc frumos, cum doamna lor le-a spus. </l>
                  <l>Manta i-au dat, și strai ca să se-mbrace, </l>
                  <l>Și-n mîndrul ol de aur i-au adus </l>
                  <l>Tot untdelemnul ce-a rămas de ele; </l>
                  <l>Și-așa-l pofteau să intre să se spele. </l>
                  <l>Deci lor le zise el, primindu-și olul: </l>
                  <l>„Vă rog să stați deoparte-acum, că vreu </l>
                  <l>Să-mi spăl eu singur de pe trup nămolul, </l>
                  <l>Și vreu să mă și ung, căci trupul meu </l>
                  <l>De mult n-a mai fost uns. Dar mie, golul, </l>
                  <l>Așa cum sînt, să intru mi-ar fi greu </l>
                  <l>Cu voi de față-n rîu, vedeți voi bine, </l>
                  <l>Că gol a sta-ntre fete mi-e rușine!” </l>
                  <l>S-au dat deoparte-ale Navsicei fete </l>
                  <l>Și-au spus stăpinei tot. Ci-n rîu apoi </l>
                  <l>Intrînd Ulis și-a curățit din plete </l>
                  <l>Nămolul sterpei mări și-acel noroi </l>
                  <l>Ce mult îngrămădit îi sta pe spete. </l>
                  <l>Frumos spălîndu-și umerii-amîndoi </l>
                  <l>S-a uns, și-apoi ieșind luă tunica </l>
                  <l>Și mîndrul strai cel dat lui de Navsica. </l>
                  <l>Venind Atene-i dete-atunci alintul </l>
                  <l>De tînăr nalt, și foarte zvelt era; </l>
                  <l>Și creț, cum are floarea hiacintul, </l>
                  <l>Pe umeri păru-n plete-i rîura. </l>
                  <l>Deci cum cu aur fin tivește-argintul </l>
                  <l>Un meșter priceput ce-ar ști lucra </l>
                  <l>C-un dar ce-n mîni Hefaist și-Atene-i pune </l>
                  <l>Plăcute-mpodobiri ce-ți par minune, </l>
                  <l>Așa-i turnă lucoare-a frumuseții </l>
                  <l>Din creștet pînă-n tălpi acum și ea. </l>
                  <l>Deci el, voinic ca-n floarea tinereții, </l>
                  <l>Ieșind pe-al mării mal acum, ședea </l>
                  <l>Și-ntreg lucea ca faptul dimineții. </l>
                  <l>Navsica stînd uimită-l tot privea, </l>
                  <l>Și fetelor, șoptind, un semn le dete </l>
                  <l>Și-a zis: „Ia stați și m-ascultați, voi fete! </l>
                  <l>Nu toți cei din Olimp privesc cu ură </l>
                  <l>Pe-acest străin de vînturi aruncat </l>
                  <l>În țară la feaci! Căci de statură </l>
                  <l>Puțin părea, și slab; și-acum schimbat, </l>
                  <l>C-un zeu e-n toate-asemeni la făptură! </l>
                  <l>Vai, da-mi-ar Zevs ca dînsul un bărbat, </l>
                  <l>Ori însuși el de-ar vrea pe-aici să steie! </l>
                  <l>Dar dați-i pîne-acum și vin să beie!” </l>
                  <l>Așa le-a zis. Iar ele-au dus mîncare </l>
                  <l>Și vin în fața bietului străin. </l>
                  <l>Iar el mușca-mbucînd bucată mare </l>
                  <l>Și ca și pe răpit sorbea din vin, </l>
                  <l>Căci vai, de mult el nu văzu mîncare! </l>
                  <l>Dar fata cea cu brațe ca de crin </l>
                  <l>Alt gînd avu, căci și-ncepu s-adune </l>
                  <l>Vestminte-mpăturate și-a le pune </l>
                  <l>În mîndrul car cu grijă rînduite, </l>
                  <l>Și repede-nhămat-a pe-amîndoi </l>
                  <l>Catîrii iuți cu groasele copite. </l>
                  <l>Și-urcată-n car așa-ndemna apoi </l>
                  <l>Pe-Ulis, dînd rost cuvintelor vorbite: </l>
                  <l>„De vrei, străine, ca să vii cu noi, </l>
                  <l>Să vezi orașul nostru și pe tata, </l>
                  <l>Ridică-te și hai, că sîntem gata! </l>
                  <l>În casa lui pe toți pe cîți s-adună </l>
                  <l>La el, fruntași ai țării, ai să-i vezi; </l>
                  <l>Deci fă cum zic, căci minte-n cap ai bună! </l>
                  <l>Cît timp vom fi pe cîmp între livezi, </l>
                  <l>Venind pe jos cu fetele-mpreună, </l>
                  <l>Tu ține-te de car și să-mi urmezi, </l>
                  <l>Dar colo mai spre-oraș apoi, ascultă: </l>
                  <l>Sînt ziduri tari ce-nchid cetate multă </l>
                  <l>Și-un larg liman cu strîmt gîtlej ea are, </l>
                  <l>Și multe-a lungul lui corăbii zac </l>
                  <l>Pe drum și stînd pe schele-i fiecare. </l>
                  <l>Și este-un templu al neamului feac, </l>
                  <l>Frumos în piață, și-i o piață mare, </l>
                  <l>De piatr-avînd podișul ei. Și-și fac </l>
                  <l>Vîntrele-aici, și vîsle, și corăbii, </l>
                  <l>Și funii împletesc; căci ei de săbii, </l>
                  <l>De tolbe-ori de săgeți nu vor s-audă! </l>
                  <l>Catarguri, pînze și lopeți ei vor, </l>
                  <l>Acestea le doresc, și-a mării trudă </l>
                  <l>Și-n largul mării-al negrei nave zbor! </l>
                  <l>Dar oamenii sînt răi și-ți fac în ciudă </l>
                  <l>Și-aș vrea să mă feresc de-ocara lor, </l>
                  <l>Să nu ne scoată vrun ponos în lume, </l>
                  <l>Căci foarte repezi sînt de-a-ți scoate nume! </l>
                  <l>Și-mi poate zice-un om mai de nimica: </l>
                  <l>«Ce om străin și tras ca prin inel </l>
                  <l>Se ține-acum pe drum după Navsica? </l>
                  <l>Dar unde, Doamne,-o mai fi dat de el! </l>
                  <l>Pesemne vru să scape-acum de frica </l>
                  <l>Să nu rămîie fată-n păr, și-astfel </l>
                  <l>Și-a strîns un om din largul lumii toate, </l>
                  <l>Golan scăpat din spartă navă, poate! </l>
                  <l>Căci nu-s străini pe-aproape, ca să vie! </l>
                  <l>Rugat-a, poate, pe-unul dintre zei </l>
                  <l>Și-acesta scoborî din cer să-i fie </l>
                  <l>Bărbat de-acum pe-al dînsei plac? Ori ce-i? </l>
                  <l>Dar tot mai bine-a fost și cu-omenie </l>
                  <l>Că singură-și găsi ce-i place ei, </l>
                  <l>Căci mulți feaci o cer din multe locuri, </l>
                  <l>Dar n-are pentru ei decît batjocuri!» </l>
                  <l>Așa mi-ar zice el, și-aș fi-ntristată </l>
                  <l>S-aud și pentru tine-atari ocări! </l>
                  <l>Dar însămi eu aș dojăni pe-o fată, </l>
                  <l>S-o știu umblînd cu-asemenea purtări, </l>
                  <l>Și pînă nu-i obștește cununată </l>
                  <l>Se ține de bărbați și pe cărări </l>
                  <l>Ce nu le știu și nu le vreau părinții. </l>
                  <l>Tu ia-mi cuvîntul subt lăcata minții, </l>
                  <l>De vrei la tata să găsești mijlocul </l>
                  <l>De-ntors în țara ta cît mai de zor. </l>
                  <l>Stau sfinții-Atenei plopi, cam la mijlocul </l>
                  <l>Acestui drum spre-oraș, și-i un izvor </l>
                  <l>Ce curge de subt ei, și-i mare locul </l>
                  <l>Domnesc al tatei cît e-n fața lor, </l>
                  <l>Și-i via lui, iar drumul — cît să fie? </l>
                  <l>Cînd strigi de-acas’, auzi strigarea-n vie. </l>
                  <l>La plopi deci tu s-aștepți, pîn-o să treacă </l>
                  <l>Un timp cît poate-ai socoti de noi </l>
                  <l>C-am fi-n oraș, și tot mai stăi oleacă! </l>
                  <l>Iar cînd vei crede c-am ajuns apoi </l>
                  <l>Și-acasă la palat, atunci tu pleacă </l>
                  <l>Pe drumul larg al carelor de boi. </l>
                  <l>Și-ntrînd, întreabă unde e palatul </l>
                  <l>Ce-l are Alcinou prealuminatul. </l>
                  <l>Dar lesne-i să-l cunoști, și de-orișicine </l>
                  <l>Tu poți să-ntrebi, de-un prunc al orișicui; </l>
                  <l>Că-n tot orașul alt palat, vezi bine, </l>
                  <l>Așa de-nalt și-așa de mîndru nu-i. </l>
                  <l>Iar cînd vei fi și-n curtea sa, străine, </l>
                  <l>Tu treci grăbit prin larga curte-a lui, </l>
                  <l>Treci repede prin gang, ia bine seama, </l>
                  <l>Și-n fund te du-n iatacul unde-i mama. </l>
                  <l>La vatră lîngă foc ea, răzimată </l>
                  <l>De-un stîlp, întoarce sprintena-i îndrea </l>
                  <l>Cu lîna cea de purpură curată, </l>
                  <l>Și multe roabe torc pe lîngă ea. </l>
                  <l>Un tron aici, la vatra luminată, </l>
                  <l>Întors spre sfîntul foc, tu vei vedea, </l>
                  <l>Și tata-n tron, căruntul și seninul </l>
                  <l>Și-un zeu părînd, tăcut își soarbe vinul. </l>
                  <l>Deci treci pe lîngă tată-meu și-l lasă; </l>
                  <l>Dar mamei la genunchi să-i cazi plîngînd, </l>
                  <l>Și-n pace-apoi vei fi trimis acasă, </l>
                  <l>Ori unde-o cas-a ta vei fi avînd. </l>
                  <l>De vezi că ei de plînsul tău îi pasă, </l>
                  <l>Vegheat poți să hrănești nădejdea-n gînd </l>
                  <l>Că iar vedea-ți-vei pragul locuinții </l>
                  <l>Și dulcea țară-n care-ți dorm părinții.” </l>
                  <l>A zis, și-apoi lovi,-ntinzînd de frîie, </l>
                  <l>Catîrii iuți cu biciul ei frumos; </l>
                  <l>Iar ei grăbiți, cu groasele călcîie </l>
                  <l>Fugeau în trap și troncăneau vîrtos. </l>
                  <l>Dar ea, cu grija ca să nu-i rămîie </l>
                  <l>Prea mult în urmă gloata de pe jos </l>
                  <l>Și-astfel s-o ia cu carul prea-nainte, </l>
                  <l>Pocnea cu biciul cum e mai cuminte. </l>
                  <l>Era pe-apus; și-ajunseră și stete </l>
                  <l>La plopi acum Ulis, rămas de car. </l>
                  <l>Și stînd, el se ruga zeiței fete: </l>
                  <l>„Ascultă-mă, Atene,-acum măcar! </l>
                  <l>Căci, vai, cînd moartea peste mine dete, </l>
                  <l>Întreaga mea rugare fu-n zădar, </l>
                  <l>Pe cînd acel ce zguduie pămîntul, </l>
                  <l>Poseidon îmi gătea pe mări mormîntul! </l>
                  <l>Oh, fă, te rog, să fiu primit cu milă </l>
                  <l>Și-n pace de feaci!” Și i-a primit </l>
                  <l>Cuvîntul Palas, a lui Zevs copilă. </l>
                  <l>Ci-n fața lui ea nu s-a mai ivit </l>
                  <l>Ca de-alte dăți, căci foarte-i fu cu silă </l>
                  <l>De unchiul său Poseidon cel cumplit, </l>
                  <l>Căci el ura pe-Ulis cu ură mare, </l>
                  <l>Cît timp fu biet pribeag pe-adînca mare.</l>
               </lg>
            </div>
            <div type="div2">
               <head>
                  <label>Cartea VII </label>
                  <lb/>In Palatul lui Alcinou</head>
               <lg>
                  <l>Acolo deci așa plîngea-ntristatul </l>
                  <l>Erou, iar fata se ducea grăbit. </l>
                  <l>Iar cînd apoi ajunse la palatul </l>
                  <l>Vestitului ei tată, s-a oprit, </l>
                  <l>Iar fetele-ncepură descărcatul. </l>
                  <l>De car și de catîri au îngrijit </l>
                  <l>Frumoșii frați ai ei, iar ea se duse </l>
                  <l>În mîndrul său iatac, unde-i făcuse </l>
                  <l>Un dulce foc bătrîna servitoare, </l>
                  <l>Acea de mult adusă de popor </l>
                  <l>De prin Epir, pe nave plutitoare, </l>
                  <l>Ca dar pentru-Alcinou cel drag al lor, </l>
                  <l>Căci foarte-a fost iubit el de popoare. </l>
                  <l>Deci ea crescu la sînul lăptător, </l>
                  <l>Aci-n palat, acestui rege fiica </l>
                  <l>Și-n grij-avea și-n pază pe Navsica. </l>
                  <l>Porni deci și-Odiseu atunci în fine. </l>
                  <l>Ci-n multe neguri îl ascunse-acum </l>
                  <l>Atene-acea ce-i vru tot numai bine, </l>
                  <l>Ca nu cumva-ntîlnit fiind pe drum </l>
                  <l>De-un om feac, să-ntrebe de-unde vine, </l>
                  <l>Cu vorba ispitind și-alt ce și cum. </l>
                  <l>Deci cînd era și-aproape să sosească, </l>
                  <l>Atene, fata cea dumnezeiască, </l>
                  <l>Îi stete-n drum și chip avea de fată </l>
                  <l>C-un ol pe cap. Și-atari îi zise el: </l>
                  <l>„Te rog, copilo, vino de-mi arată </l>
                  <l>Palatul regelui de-aici, de vrei, </l>
                  <l>Căci eu, străin din lumea-ndepărtată. </l>
                  <l>Eu nu cunosc pe nime dintre-acei </l>
                  <l>Ce țin acest oraș și-ntinsul țării.” </l>
                  <l>Răspunse-Atene atunci, zeița zării: </l>
                  <l>„Ba viu, străine tată, cu plăcere, </l>
                  <l>Că nu-i departe casa care-o spui </l>
                  <l>De-a noastră casă. Dar acu-n tăcere </l>
                  <l>Să-mi vii pe urmă-ncet, și nimănui </l>
                  <l>Să nu-i răspunzi și n-asculta ce-ți cere, </l>
                  <l>Și nu-ntreba și-l lasă-n treaba lui, </l>
                  <l>Căci cei de-aci au foarte-ntoarsă firea, </l>
                  <l>Nu văd cu drag și rînd de cei de-airea. </l>
                  <l>Ei gîndul numai la corăbii-avîndu-l, </l>
                  <l>Poseidon foarte-ntr-ajutor le stă, </l>
                  <l>Și-aleargă-n largul mării străbătîndu-l. </l>
                  <l>Așa vreau ei; iar nave el le dă </l>
                  <l>Ușoare ca de fulgi și iuți ca gîndul.” </l>
                  <l>Așa vorbind, porni, iar el în urmă. </l>
                  <l>Dar cum era-nvăscut în nor, pe stradă </l>
                  <l>Umbla printre feaci fără să-l vadă. </l>
                  <l>Căci nu-l lăsa văzut Atene care </l>
                  <l>Pusese-asupra lui ăst nor ca scut. </l>
                  <l>Iar el privea cu veselă mirare </l>
                  <l>Limanul larg și de corăbii-umplut, </l>
                  <l>Și piața cea de sfat și zidul tare </l>
                  <l>Cu șanț în jur, minune de văzut! </l>
                  <l>Deci cînd era-n vedere-acum palatul </l>
                  <l>Așa-ncepu să-i dea zeița sfatul: </l>
                  <l>„Aici e, taic-al meu, dorita casă. </l>
                  <l>Intrînd, tu mergi și vei găsi la vin </l>
                  <l>Pe regii cei iubiți de cer, la masă. </l>
                  <l>Dar nu te turbura și fii deplin, </l>
                  <l>Cum face-acel cui de nimic nu-i pasă! </l>
                  <l>Căci celui îndrăzneț, chiar și străin </l>
                  <l>Fiind, îi ies mai lesne cele bune. </l>
                  <l>Și-acum tu ține-aminte ce voi spune. </l>
                  <l>Deci fă, ca-ntîi regina să te-audă. </l>
                  <l>Arete-i zic, și vrednic nume-avu. </l>
                  <l>Iar ea prin tați cu Alcinou e rudă, </l>
                  <l>Că-ntîi pe Navsitoos îl născu </l>
                  <l>Poseidon, cel ce-aduce-a mării trudă, </l>
                  <l>Cu dulcea Periboea, care fu </l>
                  <l>Copila lui Evrimedon cel mare, </l>
                  <l>Ce-a fost stăpîn peste giganți, pe care </l>
                  <l>El însuși, pentru-a lor fărădelege, </l>
                  <l>I-a stins, pierind cu ei și-acest erou. </l>
                  <l>În urmă Navsitou, al Scheriei rege, </l>
                  <l>Născu pe Roxenor și pe-Alcinou. </l>
                  <l>Pe-acela Feb, ce toate le-nțelege, </l>
                  <l>Lovitu-l-a, pe cînd fu încă nou </l>
                  <l>Un ginere-n palat, iar Zevs nu-i dete </l>
                  <l>Băieți, ci-o fată singură, pe-Arete. </l>
                  <l>Pe-aceasta Alcinou nevast-o are, </l>
                  <l>Și-atîta cinste-i dă, că-ntre femei. </l>
                  <l>Din cîte țin o casă-n ascultare, </l>
                  <l>N-avu pe lume alta vaza ei. </l>
                  <l>Deci foarte-i dă și soțul cinste mare </l>
                  <l>Și dulcii fii, și toți ai noștri-ahei, </l>
                  <l>Și ca pe-un zeu o văd pe drum cînd vine, </l>
                  <l>Și-o-ntîmpină cu dulci urări de bine. </l>
                  <l>Căci numai bine-ar vrea oricui să-i facă; </l>
                  <l>Și-oriunde-i ceartă printre oameni, ea </l>
                  <l>Își pune-ntregul suflet și-i împacă. </l>
                  <l>Tu du-te dar și spune-i ce-ai avea </l>
                  <l>De spus și roag-o din genunchi, și dacă </l>
                  <l>Te-ascultă,-atunci să știi că vei vedea </l>
                  <l>Și țara ta și-averea și palatul.” </l>
                  <l>Deci după ce i-a dat Atene sfatul, </l>
                  <l>Lăsînd plăcuta Scherie se duse </l>
                  <l>La Maraton și unde-a mers mereu, </l>
                  <l>În dulce-Atena cea cu ziduri suse </l>
                  <l>Și-n templul sfînt cel pus lui Erihteu. </l>
                  <l>Porni deci spre palat, precum îi spuse, </l>
                  <l>Dar nu intră de-a dreptul Odiseu, </l>
                  <l>Ci stînd la pragul cel cu multe rînduri, </l>
                  <l>Purta prin suflet nesfîrșite gînduri. </l>
                  <l>Lucea palatul, deci, cum alb de soare, </l>
                  <l>Sau alb, pătruns de lună, pare-un nor, </l>
                  <l>Căci ziduri lungi d-aramă sclipitoare </l>
                  <l>Se-ntind din porți, și foarte-ncăpător </l>
                  <l>Un loc cuprind și-i fac încingătoare, </l>
                  <l>De-albastru smalț avînd cununa lor. </l>
                  <l>Din prag de-aramă stilpi de-argint se suie </l>
                  <l>Și porți de aur larga curte-o-ncuie, </l>
                  <l>Cari au fruntar de-argint lucrat cu dalta </l>
                  <l>Și-al lor belciug de aur greu. Iar cîni </l>
                  <l>De-argint steteau de-o-parte-apoi și de-alta, </l>
                  <l>Ciopliți frumos cu mult dibace mîni </l>
                  <l>De meșterul Efest, păzind înalta </l>
                  <l>Intrare-a casei, făr-a fi bătrîni, </l>
                  <l>Cu-al vremii curs și cu schimbarea firii, </l>
                  <l>Ci-n veci fiind ce-au fost, nerobi pieririi. </l>
                  <l>Și-n larga sală scaune-nșirate </l>
                  <l>Pe două rînduri, pînă-n fundul ei, </l>
                  <l>Și moi covoare-avînd, frumos lucrate, </l>
                  <l>Cu mult dichis, tot lucruri de femei; </l>
                  <l>Și-acolo șed la mesele-ncărcate </l>
                  <l>Fruntași feaci și-nchină pentru zei. </l>
                  <l>Copii de-argint, apoi, pe-altare dese, </l>
                  <l>Cu facle-n mîni fac zare-n nopți la mese. </l>
                  <l>Prin largi odăi lucrau cincizeci de roabe: </l>
                  <l>Dincoace-o seamă-n multul mînii zor </l>
                  <l>Sfărmau cu rîjniți galbenele boabe; </l>
                  <l>Aici torceau, iar fusu-n mîna lor </l>
                  <l>Sălta ca frunza-n plop; dincoa podoabe </l>
                  <l>Țeseau din tortul albului fuior, </l>
                  <l>Și-atît de dese pînze supțirele, </l>
                  <l>Că untdelemnul n-ar fi curs prin ele. </l>
                  <l>Căci după cît feacii-n cîrmuirea </l>
                  <l>Pe mare-a unei nave-s mai presus </l>
                  <l>De toți pe cîți îi naște oameni firea, </l>
                  <l>Pe-atît nevestele de nimeni nu-s </l>
                  <l>Ajunse-n darul de-a găti supțirea </l>
                  <l>Și mîndra pînză, căci Atene-a pus </l>
                  <l>într-însele și cinste-a minții bune </l>
                  <l>Și dar de-a țese lucruri de minune. </l>
                  <l>Lipit-apoi de curte-i o grădină </l>
                  <l>Cu mult cuprins, minune-ntre grădini, </l>
                  <l>Cu zid înalt de piatră-ntreg, și plină </l>
                  <l>De rodii dulci, de peri și de măslini, </l>
                  <l>Și meri ce sub prisosul lor se-nclină, </l>
                  <l>Și-atîția pomi de-atîtea poame plini, </l>
                  <l>Cari nu-și descărcară anu-ntreg povara </l>
                  <l>Și nu cunosc ce-i iarna și ce-i vara, </l>
                  <l>Căci nencetînd Zefirul să se joace </l>
                  <l>Prin frunza lor, tot primăvar-avea; </l>
                  <l>E-n floare-un pom, și-alt pom dincoa’ se coace, </l>
                  <l>Și pară lîngă pară-mbătrînea </l>
                  <l>Și mărul lîngă măr pierea dincoace, </l>
                  <l>Și-un fruct aici frumos se pîrguia, </l>
                  <l>Pe cînd alături răsărea din muguri; </l>
                  <l>Și nesfîrșit prisos era de struguri, </l>
                  <l>Că-n fund era o vie roditoare, </l>
                  <l>Și-o parte-a ei ce se-ntindea pe șes, </l>
                  <l>Deci strugurii pe-aici se coc în soare, </l>
                  <l>Dincoace-i storc, și-abia dincolo ies </l>
                  <l>Din flori, și-aci-i culeg, ori dau în floare </l>
                  <l>Într-alte părți și-ntr-alta-s de cules. </l>
                  <l>Și-n fund de tot sînt straturi cu legume, </l>
                  <l>Și flori de cîte neamuri sînt pe lume. </l>
                  <l>Și limpezi curg și două fîntînele; </l>
                  <l>Prin multe părți cotind, pentru-adăpat, </l>
                  <l>Spre fund se duce una dintre ele, </l>
                  <l>Iar alta curge pe-așternutu-i pat </l>
                  <l>Și iese-n drum pe scocuri de cișmele, </l>
                  <l>La pragul porții naltului palat, </l>
                  <l>Și apă ia de-aici întreg orașul. </l>
                  <l>Așa-și avea vestitul crai locașul. </l>
                  <l>Și-a stat privind mult timp, mai mare dragul, </l>
                  <l>La toate-Ulis, și-uimit în mintea lui. </l>
                  <l>In urmă, săturat, trecu și pragul, </l>
                  <l>Dar nevăzut de ochii nimănui. </l>
                  <l>In marea sală deci văzu șiragul </l>
                  <l>De sfetnici, închinînd lui Hermes, cui </l>
                  <l>Închină-n urma tuturor fruntașii, </l>
                  <l>Pe cînd gătesc, tîrziu, spre casă pașii. </l>
                  <l>Ascuns în norul ce-mprejur îi stete, </l>
                  <l>Trecu viteazul cel iubit de zei, </l>
                  <l>Spre regele-Alcinou și spre Harete. </l>
                  <l>Și-așa-n genunchi strîngea genunchii ei, </l>
                  <l>Iar norul de o parte-atunci se dete </l>
                  <l>Deci toți au stat tăcuți cînd între ei </l>
                  <l>Văzur-un om străin, și-aveau mirare. </l>
                  <l>Dar el vorbi grăbit cu rugă mare: </l>
                  <l>„Harete,-o doamna cea de suflet plină! </l>
                  <l>Eu, cel bătut de-amar și de furtuni, </l>
                  <l>Cuprind genunchii tăi! Și-ai tăi, regină, </l>
                  <l>Și-ai regelui și-ai ăstor oameni buni! </l>
                  <l>Seninii zei le dea și viață lină, </l>
                  <l>Și fii cuminți, că-s taților cununi, </l>
                  <l>Și-acestor fii în pace ei le lase </l>
                  <l>Și-averi și tot ce-au strîns la ei prin case! </l>
                  <l>Dar eu vă rog, și tatăl sfînt v-ajute </l>
                  <l>Așa pe cum vă rog acum pe voi, </l>
                  <l>Să-mi dați putința ca s-ajung mai iute </l>
                  <l>În țara mea, la casa mea-napoi, </l>
                  <l>Căci multe-am mai răbdat, nemaivăzute, </l>
                  <l>Și-s om pribeag de mult!” Se-ntoarse-apoi </l>
                  <l>Și trist el lîngă foc șezu-n cenușă </l>
                  <l>Pe larga vatră, cea de după ușă. </l>
                  <l>Ei toți tăceau și nu găseau cuvinte </l>
                  <l>Tîrziu deci Eheneu, văzîndu-i muți, </l>
                  <l>(Acel născut cu mult mai înainte </l>
                  <l>Decît și-acei ce-s mai de mult născuți, </l>
                  <l>Și-n vorbe-un priceput și mai cu minte </l>
                  <l>Decît feacii cei mai pricepuți, </l>
                  <l>Căci multe vechi știa cu de-amănuntul) </l>
                  <l>Vorbi-ntre ei, și-așa le-a zis căruntul: </l>
                  <l>„Nu-i drept, o rege-al meu, și nici nu-i bine </l>
                  <l>Să lași fără răspuns pe cei săraci, </l>
                  <l>Iar noi, dorind o vorbă de la tine, </l>
                  <l>Să stăm privind în gura ta cum taci! </l>
                  <l>Ridică-l deci și du-l, cum se cuvine, </l>
                  <l>Pe-un jelț frumos și-l pune-ntre feaci! </l>
                  <l>Iar crainicii să-nceapă iar cu plinul </l>
                  <l>Și apa-n cupe-amestece-o cu vinul, </l>
                  <l>Ca să-nchinăm lui Zevs fulgerătorul, </l>
                  <l>Că-i domn în cer și-ajută orișicui </l>
                  <l>Străin ce-ți cere mila și-ajutorul. </l>
                  <l>Și, dînd porunci femeilor, să-i pui </l>
                  <l>De cin-apoi, să guste călătorul.” </l>
                  <l>Simțind deci Alcinou, în vorba lui, </l>
                  <l>Imboldul cel ce-n dreapta cale mînă, </l>
                  <l>Mergînd la vatră, l-a luat de mînă </l>
                  <l>Și-n scaun nalt, în fruntea mesii-l duse, </l>
                  <l>Aproape lîngă el, din jelț sculînd </l>
                  <l>Pe dragul său copil, și-aici îl puse </l>
                  <l>În locul lui, și cu fruntașii-n rînd. </l>
                  <l>Deci fata, pe-un lighean de-argint, aduse </l>
                  <l>În ol de aur apă, și turnînd </l>
                  <l>Pe mîni el se spăla; iar cînd fu gata, </l>
                  <l>Un alb ștergar pe masă-ntinse fata </l>
                  <l>Și multe-a pus mîncări, să-și ia pe voie; </l>
                  <l>Iar el luînd, mînca și bea-ntre ei. </l>
                  <l>Iar regele spre crainic: „Pontonoe, </l>
                  <l>Amestecă-n ulcioare pentru zei </l>
                  <l>Cu apă vinul, să-nchinăm lui Joe, </l>
                  <l>Că-i domn în cer și apără pe cei </l>
                  <l>Ce vin drumeți să ceară ajutorul; </l>
                  <l>Deci umple cupe pentru-ntreg poporul.” </l>
                  <l>A zis. Și-amestecînd cu apă vinul. </l>
                  <l>Turna la toți prin cupe Pontonou. </l>
                  <l>Iar după ce-nchinară cu deplinul </l>
                  <l>Și-au fost sătui, le zise Alcinou: </l>
                  <l>„Acum, fruntași, noi ne-am cinstit străinul, </l>
                  <l>Dar vreau să vă vorbesc un lucru nou. </l>
                  <l>Cu toți acum să mergem la culcare, </l>
                  <l>Iar mîne-o să poftim o și mai mare </l>
                  <l>Mulțime de popor, să dau o masă, </l>
                  <l>Ospăț pentru străin cu praznic sfînt. </l>
                  <l>Apoi vom îngriji s-ajung-acasă, </l>
                  <l>La casa lui în dulcele-i pămînt, </l>
                  <l>Oriunde-i este ea, puțin ne pasă! </l>
                  <l>Acesta-i deci rostitul meu cuvînt, </l>
                  <l>Și-atîta timp cît oaspe ni se cheamă, </l>
                  <l>De nici un fel de rău să nu se teamă! </l>
                  <l>Ci-n țară-i cînd va fi, el toate-acele </l>
                  <l>Păți-le-va ce-s soarta lui de-apoi </l>
                  <l>Și tot ce-au tors Ursitele tustrele, </l>
                  <l>Cînd maică-sa-l născu. Iar dac-apoi </l>
                  <l>E zeu de sus și-a coborît din stele, </l>
                  <l>Atunci au zeii-alt gînd de-acum cu noi! </l>
                  <l>Căci ei, de mult, pe față ni s-arată </l>
                  <l>Cînd facem marea jertfă cîteodatâ </l>
                  <l>Și beau cu noi la tot aceleași mese </l>
                  <l>Și nu s-ascund să-i vadă pe pămînt </l>
                  <l>Cînd singur vrun feac în drum le iese, </l>
                  <l>Căci, ca și cu ciclopii, zeii sînt </l>
                  <l>Cu noi și cu giganții rude-alese!” </l>
                  <l>Răspunse Odiseu acest cuvînt: </l>
                  <l>„Vai, nu sînt zeu! Nici trup ca ei avîndu-l, </l>
                  <l>Nici mintea lor, deci mută-ți, rege, gîndul! </l>
                  <l>Sînt om de pe pămînt. Un om sînt însă. </l>
                  <l>Ca bieții-acei ce-i știți că-s mai săraci, </l>
                  <l>Trăind din pînea pe la praguri strînsă! </l>
                  <l>Și nici așa, ci și mai mult, feaci, </l>
                  <l>Căci soarta mea e nesfîrșit de plînsă! </l>
                  <l>Cînd zeii vreau, tu singur ți le faci, </l>
                  <l>Nu-mi cere sfaturi deci și nu-mi da sfaturi, </l>
                  <l>Ci dă-mi mîncare,-oh rege, să mă saturi! </l>
                  <l>Că nu-i pe lume fiară mai răpace, </l>
                  <l>Nici cîne-așa ca pîntecul flămînd; </l>
                  <l>Căci el, ca un dușman cumplit te face </l>
                  <l>Să vezi să-l saturi, chiar și-atuncea cînd </l>
                  <l>Sărmana-ți inimă-n țărînă zace </l>
                  <l>Și-o mare-a ta durere-ți este gînd. </l>
                  <l>Așa și eu, mîhnit mă-neacă plînsul, </l>
                  <l>Dar pîntecu-mi dă zor să văd de dînsul </l>
                  <l>Și face-n vremea-n care rup din pîne </l>
                  <l>Să uit de toate cîte-am suferit </l>
                  <l>Și-n gînd să-mi fie singur el! Dar mîne </l>
                  <l>Vă rog să mă trimiteți negreșit </l>
                  <l>Acasă-n țara mea, te rog, stăpîne, </l>
                  <l>Să-mi văd pe-ai mei, pe cei ce m-au iubit, </l>
                  <l>Și țara să mi-o văd, iar Zevs preasfîntul </l>
                  <l>De-o vrea, sub mine crape-apoi pămîntul!” </l>
                  <l>A zis. Iar ei vorbeau așa-ntre sine </l>
                  <l>Și toți ziceau s-ajute pe străin, </l>
                  <l>Căci foarte-a spus frumos ce se cuvine. </l>
                  <l>Deci după ce-nchinară negrul vin, </l>
                  <l>S-a dus tăcut pe-acasă-și fiecine. </l>
                  <l>La mas-apoi, de multe gînduri plin, </l>
                  <l>Ei singur, Odiseu, poftit mai stete, </l>
                  <l>Și-alături Alcinou ședea, și-Arete. </l>
                  <l>Deci roabele-adunau în pripă masa, </l>
                  <l>Iar ei steteau vorbind. Și-astfel acu </l>
                  <l>Așa-ncepu dintîi și-ntîi crăiasa, </l>
                  <l>Căci ea privind, prea bine cunoscu </l>
                  <l>Tunica mîndră și cu aur trasa </l>
                  <l>Manta de pe-Odiseu, că le făcu </l>
                  <l>Chiar însăși ea cu slujnici țesătoare. </l>
                  <l>Și-i zise deci cuvinte-ntrebătoare: </l>
                  <l>„Aș vrea să-mi spui, că stăm aci-mpreună, </l>
                  <l>De unde ești? Ce om? Ne cuvîntai </l>
                  <l>C-ai fost adus pe-acoalea de furtună. </l>
                  <l>Dar cum ajungi să porți asemeni strai?” </l>
                  <l>Răspunse Odiseu: „Crăiasă bună! </l>
                  <l>Greu lucru este-a spune tot ce ai </l>
                  <l>Pe inimă! Și mult îmi este-amarul, </l>
                  <l>Căci zeii mi-au ursit prea plin păharul! </l>
                  <l>Dar dacă-ntrebi și vrei să știi, voi spune. </l>
                  <l>O fat-a lui Atlas trăiește, deci, </l>
                  <l>Calipso, zîna cea cu vreri nebune, </l>
                  <l>In miezul mării cei fără poteci. </l>
                  <l>Picioru-acolo nimeni nu și-l pune, </l>
                  <l>Nici cei ce mor, nici cei ce-s vii în veci. </l>
                  <l>Spre-acel ostrov, Ogigia numitul, </l>
                  <l>Pe mine singur, vai, nenorocitul, </l>
                  <l>Mă-mpinse-un zeu, căci Zevs din culmea zării </l>
                  <l>Trăsnind, mi-a despicat cu foc aprins </l>
                  <l>Corabia-n largul plin de noapte-al mării. </l>
                  <l>Și n-am putut să-mi scap pe nici un ins. </l>
                  <l>Dar eu, făcîndu-mi chip atunci scăpării </l>
                  <l>Pe fundul navei sparte, fui împins </l>
                  <l>Mari nouă nopți cumplite ca mormîntul, </l>
                  <l>Și-a zecea zi mă dete-aproape vîntul </l>
                  <l>De-ostrovul larg al zînei cei cumplite </l>
                  <l>Și cea mai mîndr-a lumii-ntre femei, </l>
                  <l>Calipso, cea cu pletele-aurite. </l>
                  <l>Cu drag ea mă primi-n palatul ei </l>
                  <l>Și bine mă-ngrijea-n necontenite </l>
                  <l>Ospețe, dîndu-mi cinste ca la zei. </l>
                  <l>Și-a zis că ea-mi va da și nemurirea, </l>
                  <l>Dar n-a putut să-mi schimbe-n suflet firea! </l>
                  <l>Deci șapte ani stătui la ea, sărmanul, </l>
                  <l>Udînd cu lacrimi hainele ce-mi da. </l>
                  <l>Dar cînd s-a-ntors a opta oară anul, </l>
                  <l>Ea singură cu vorbă mă-ndemna </l>
                  <l>Să plec, căci poate-ori ea-și schimbase planul, </l>
                  <l>Ori Zevs din cer cu semne-o-nspăimînta. </l>
                  <l>Mi-a dat și grinzi să-mi fac o plută mare </l>
                  <l>Și vin mi-a dat, și haine, și mîncare, </l>
                  <l>Și-un vînt lăsa, și cald și bun, să bată. </l>
                  <l>Și-așa pe-adînc în pace străbătui </l>
                  <l>Și nopți și zile marea cea sărată. </l>
                  <l>Și-a optsprăzecea zi eu munți văzui, </l>
                  <l>Și-acest ostrov, o dungă-ntunecată. </l>
                  <l>Nespus de mare vesel le-avui, </l>
                  <l>Dar vai, al meu amar de-aci-nceput-a! </l>
                  <l>Că-n furia sa, văzînd Poseidon pluta </l>
                  <l>Stîrni asupră-mi vînt ca să-nvrăjbească </l>
                  <l>Al mării orice drum, grozav umflînd </l>
                  <l>Cît munții marea cea dumnezeiască, </l>
                  <l>Iar eu umblam pe pluta mea gemînd, </l>
                  <l>Și n-o lăsa de loc să s-odihnească. </l>
                  <l>Dar valvîrteju-o risipi-n curînd, </l>
                  <l>Și-așa-notînd pe larg, mă-mpinse valul </l>
                  <l>Spre-al vostru mal și m-alipii cu malul. </l>
                  <l>Ci-n timp ce mă trudeam să ies, mă-mpinse </l>
                  <l>Spre stînci un val, în loc de nepătruns. </l>
                  <l>Mă-ntoarsei și-nnotai cu mîni întinse, </l>
                  <l>Mergînd pe lîngă mal, pîn-am ajuns </l>
                  <l>La gura unui rîu, cu maluri linse, </l>
                  <l>La loc scutit de vînt și mai ascuns. </l>
                  <l>Atunci îmi adunai puterea toată </l>
                  <l>Și-a vrut un zeu pe maluri să mă scoată. </l>
                  <l>Văzînd apoi că sfînta noapte vine. </l>
                  <l>M-am dus să dorm într-un tufiș; și foi </l>
                  <l>Uscate-aici morman am pus pe mine, </l>
                  <l>Și-un somn fără sfîrșit m-a prins apoi. </l>
                  <l>Mîhnit deci adurmind cu mari suspine, </l>
                  <l>Durmii întreaga noapte-n frunze moi </l>
                  <l>Și tot al dimineții timp, și fuse </l>
                  <l>Și-amiazi apoi, și sfîntul soare-apuse </l>
                  <l>Și-abia pieri și somnul morții mele: </l>
                  <l>Jucîndu-se pe mal atunci aflai </l>
                  <l>Mai multe fete, și-una dintre ele </l>
                  <l>Asemeni unui zeu. Deci o rugai, </l>
                  <l>Deși eu m-așteptam la vorbe rele. </l>
                  <l>Dar foarte-avu gînd bun și mă mirai </l>
                  <l>De-un tînăr ca și ea, că-n lume junii </l>
                  <l>Se poart-așa ca ei și ca nebunii. </l>
                  <l>Iar ea mi-a dat și vin și de mîncare </l>
                  <l>Și straiu-acesta, căci eu n-am avut. </l>
                  <l>Acestea deci, cu-ntreaga-mi supărare </l>
                  <l>Le-am spus, cum ceri, și cum s-au petrecut.” </l>
                  <l>Răspunse Alcinou: „Dar mi se pare </l>
                  <l>Că n-a fost tocmai drept cum a făcut, </l>
                  <l>Să nu te-aducă-aici cu ea deodată, </l>
                  <l>Ori poate-avuseți vorb-așa jurată?” </l>
                  <l>Răspunse Odiseu: „Să nu-i mai zică </l>
                  <l>Nici tu, nici nime o vorb-atît de grea! </l>
                  <l>Destul mi-a spus cumințea ta Navsică, </l>
                  <l>Dar eu n-am vrut să viu pe-un drum cu ea. </l>
                  <l>Mă și sfiam, și-apoi mi-a fost și frică </l>
                  <l>Să nu te superi tu de fapta mea, </l>
                  <l>Căci, rege,-așa e vița omenească, </l>
                  <l>Să creadă tot ce-i rău și să bîrfească.” </l>
                  <l>Răspunse iarăși Alcinou cuvinte: </l>
                  <l>„Nu-mi este-atare inima din piept, </l>
                  <l>Să țin mînia care nu-i cuminte, </l>
                  <l>Căci bun e-n lume numai ce e drept. </l>
                  <l>Ah, dare-ar Zevs, al lumilor părinte, </l>
                  <l>Și-Atene-a sa, și Feb cel înțelept, </l>
                  <l>Să-și afle-un om cinstit așa ca tine </l>
                  <l>Și-așa pe gîndul meu, cum ești, străine, </l>
                  <l>Să-i dăm copila noastră de soție </l>
                  <l>Și ginere să-l am, copil al meu! </l>
                  <l>O casă eu ți-aș da și bogăție, </l>
                  <l>De-ai vrea să stai aici! Altfel nici eu, </l>
                  <l>Nici nime dintre-ai mei n-o să te ție </l>
                  <l>Silit la noi, ferească Dumnezeu! </l>
                  <l>Și-ntoarcerea-ți, așa cum ai dorit-o, </l>
                  <l>Să știi că eu pe mîne-am rînduit-o. </l>
                  <l>Dar astăzi ești trudit, deci dormi în pace. </l>
                  <l>Iar mine te vor duce-n zbor ai mei </l>
                  <l>Acasă-n țara ta și-oriunde-ți place, </l>
                  <l>De-ar fi și mai departe locul ei </l>
                  <l>Decît Evbeea care-aud că zace </l>
                  <l>Departe tare-n sus, cum spun acei </l>
                  <l>Vîslași feaci cari i-au văzut limanul, </l>
                  <l>Cînd ei au dus pe Radamant bălanul </l>
                  <l>Să vadă-n ea pe cel născut din Geea, </l>
                  <l>Pe Titios, pe-acel gigant cumplit. </l>
                  <l>Și-așa s-au dus, și făr’ de trude-aceia, </l>
                  <l>Și chiar în ziua-n care-au fost pornit </l>
                  <l>S-au și rentors pe seară din Evbeea. </l>
                  <l>Dar însuți tu vedea-le-vei uimit, </l>
                  <l>Ce nave-avem și cum li-e alergarea, </l>
                  <l>Și ce flăcăi dibaci să bată marea.” </l>
                  <l>A zis și vesel asculta mîhnitul </l>
                  <l>Erou pribeag, și-așa vorbit-a deci, </l>
                  <l>Rugîndu-se lui Zevs nebiruitul: </l>
                  <l>„Ascultă-l, Tată, și să nu mi-l treci </l>
                  <l>Să-și poată-nfăptui făgăduitul </l>
                  <l>Cuvînt al său! Și faima-i pînă-n veci </l>
                  <l>Pe-ntreg pămîntul știe-și-o rămasă; </l>
                  <l>Iar eu s-ajung în țara mea și-acasă.” </l>
                  <l>Așa vorbeau aceștia. Iar Arete </l>
                  <l>Trimise slujnici ca s-aștearn-un pat </l>
                  <l>Cu mîndre cergi, pe prispă sub părete. </l>
                  <l>Deci multe țoale moi au așezat </l>
                  <l>Și mîndre velinți sprintenele fete </l>
                  <l>La zarea de făclii, și-au îndemnat </l>
                  <l>Cu vorba pe-Odiseu: „De vrei, străine, </l>
                  <l>E gata patul, și să dormi cu bine!” </l>
                  <l>Au zis, iar el, căci somnul îl supuse, </l>
                  <l>S-a dus să doarmă. Și-a durmit astfel </l>
                  <l>În mîndrul pat scobit ce i-l făcuse </l>
                  <l>Sub bolți răsunătoare-n cerdăcel. </l>
                  <l>Iar regele-Alcinou apoi se duse </l>
                  <l>Să doarmă-n largul său iatac și el, </l>
                  <l>În cel mai dindărăt din tot palatul, </l>
                  <l>Și-alături doamna, ce-i făcuse patul.</l>
               </lg>
            </div>
            <div type="div2">
               <head>
                  <label>Cartea VIII </label>
                  <lb/>Jocurile la Alcinou</head>
               <lg>
                  <l>Iar cînd sosi și faptul zilei sfinte, </l>
                  <l>Sculîndu-se-Alcinou porni, luînd </l>
                  <l>Cu el și pe-Odiseu cel plin de minte. </l>
                  <l>La locul sfatului obștesc mergînd. </l>
                  <l>Deci regele-Alcinou mergea-nainte. </l>
                  <l>Ajunși aici ședeau, alături stînd </l>
                  <l>Pe bănci de piatră și cioplite trainic. </l>
                  <l>Atene îns-acum, în chip de crainic </l>
                  <l>De-ai regelui, cutriera orașul </l>
                  <l>Gătind plecarea lui Ulis, și-astfel </l>
                  <l>Oprea-ndemnind pe drum pe tot fruntașul: </l>
                  <l>„Să mergem toți și să vedem pe-acel </l>
                  <l>Străin sosit ca oaspete-n locașul </l>
                  <l>Lui Alcinou, de peste mări, căci el </l>
                  <l>E și-nțelept și și frumos ca zeii.” </l>
                  <l>Vorbea, mișcînd dorința-n toți aheii </l>
                  <l>Și-n clipă toate căile s-umplură </l>
                  <l>De lume ce venea sosind mereu. </l>
                  <l>Acolo deci, ca marea ce murmură, </l>
                  <l>Priveau mirați pe regele-Odiseu, </l>
                  <l>Căci lui i-a pus Atene și-n făptură </l>
                  <l>Și-n chipu-ntreg lucoarea unui zeu, </l>
                  <l>Ca mult mai nalt și mai voinic s-arete </l>
                  <l>Și multe i-a turnat frumoase plete </l>
                  <l>Ca și mai mult poporul să-l privească </l>
                  <l>Și, drag dintru-nceput vederii lor, </l>
                  <l>Ei cinste-acum să-i dea dumnezeiască, </l>
                  <l>Iar el, poftit de-ntreg acest popor </l>
                  <l>La lupte și la joc, să săvîrșească </l>
                  <l>Minuni de fapte-oricărui luptător. </l>
                  <l>Deci cînd avu pe toți aci-nainte, </l>
                  <l>Vorbit-a Alcinou și-a zis cuvinte: </l>
                  <l>„Viteji fruntași ai neamului și-ai țării! </l>
                  <l>Cuvînt acum din suflet am de spus. </l>
                  <l>Acest străin, un rătăcit al mării, </l>
                  <l>De-o fi din răsărit ori din apus, </l>
                  <l>Eu nu-l cunosc; prin voile-ntîmplării </l>
                  <l>La casa mea de soarte-a fost adus </l>
                  <l>Și cere-acum cu mare stăruință </l>
                  <l>Să-i dăm un ajutor de-avem putință. </l>
                  <l>Deci noi, precum am dat și mai-nainte, </l>
                  <l>Să-i dăm și lui! Căci bine voi vedeți </l>
                  <l>De-au stat la casa mea cu rugăminte </l>
                  <l>Mult timp plîngîndu-mi oamenii drumeți. </l>
                  <l>S-alegem deci, și sprinteni și cuminte, </l>
                  <l>Cincizeci de tineri care-i știm isteți, </l>
                  <l>Să tragă-n ap-o neagră navă, care </l>
                  <l>Plutește-acum de-ntii pe sfînta mare. </l>
                  <l>Aceștia meargă și lopeți să lege; </l>
                  <l>Să-mi vie-apoi aici, căci vreau să-i pul </l>
                  <l>Să taie boi, să fac ospăț în lege. </l>
                  <l>Acestea pentru tineri eu le spui. </l>
                  <l>Voi însă, purtătorii de toiege, </l>
                  <l>Veniți — și-o cer aceasta orișicui, </l>
                  <l>Să nu mi vă codiți vrun ins — la masă, </l>
                  <l>Ca pe-oaspe să-l cinstim la mine-acasă. </l>
                  <l>Apoi la Demodoc îmi veți trimete </l>
                  <l>Pe-un sol, să mi-l aducă la palat, </l>
                  <l>Căci sfînt un cîntec Dumnezeu îi dete </l>
                  <l>Să cînte-nveselind, cum e-ndemnat </l>
                  <l>De vrerea muzei, a cereștii fete. </l>
                  <l>Așa le-a zis, și-apoi porni urmat </l>
                  <l>De-al său popor, lăsînd în urmă golul. </l>
                  <l>Deci și la Demodoc se duse solul. </l>
                  <l>Și-acei cincizeci de tineri iuți plecară </l>
                  <l>La malul sterpei mări, cum li s-a spus; </l>
                  <l>Deci neagra navă-n ape-adînci o dară </l>
                  <l>Și pînze-ndată și catarg i-au pus </l>
                  <l>Și vîsle cu frînghii de bou legară </l>
                  <l>Și albe-antene i-au întins pe sus. </l>
                  <l>Iar după ce-au gătit lucrarea toată, </l>
                  <l>Se-ntoarseră-n palat cu toții gloată </l>
                  <l>Aici erau și curțile-nțesate, </l>
                  <l>Și tinzi și-odăi de nesfîrșitul roi </l>
                  <l>De moși și juni ai lumii adunate. </l>
                  <l>Deci regele de șase-ori. două oi </l>
                  <l>Și-opt porci de cei cu cefele-ncomate </l>
                  <l>Jertfitu-le-a, și tauri mîndri doi. </l>
                  <l>Pe-aceștia deci, tăindu-i de mîncare, </l>
                  <l>Gătiră-n grab-ospăț frumos și mare </l>
                  <l>Veni și Demodoc, cel cu puterea </l>
                  <l>Ce-o pune-n cîntec înnăscutul har, </l>
                  <l>Cui muza, ce-l iubi cu toată vrerea, </l>
                  <l>I-a dat mult dulce, dar și mult amar: </l>
                  <l>Căci dîndu-i cîntul, i-a luat vederea! </l>
                  <l>Pe-acesta Pontonou îl puse dar </l>
                  <l>Pe-un scaun nalt cu ținte de-aur dese, </l>
                  <l>Proptit de-un stîlp la mijloc între mese, </l>
                  <l>Iar lira cea cu dulce melodie </l>
                  <l>Deasupra capului i-o puse-n cui </l>
                  <l>Și-i duse mînile la ea, să știe </l>
                  <l>De unde să și-o ia, și-n fața lui </l>
                  <l>Pe masă-i puse, cît de-ajuns să-i fie, </l>
                  <l>Și pîne-n coș și-o cupă ca oricui </l>
                  <l>Să bea din ea de cîte ori îi place. </l>
                  <l>Și-așa ei stînd, mîncau acum în pace. </l>
                  <l>Deci cînd acum steteau sătui la mese, </l>
                  <l>Slăvita muză puse-ndemn și-avînt </l>
                  <l>Să cînte Demodoc mari fapte-alese </l>
                  <l>A marilor bărbați din mîndrul cînt, </l>
                  <l>A cărui faimă vrednic-ajunsese </l>
                  <l>Pe-acele vremuri pînă-n cerul sfînt: </l>
                  <l>De marea ceartă-ntre-Odiseu și-Ahile </l>
                  <l>La zei la masă-n cursul unei zile, </l>
                  <l>Încît s-amenințau și cu toiagul, </l>
                  <l>(Iar regele-Agamemnon între ei </l>
                  <l>Rîdea pe-ascuns, văzînd învălmășagul </l>
                  <l>De vorbe-al ăstor mari fruntași ahei, </l>
                  <l>Căci astfel i-a fost spus, trecîndu-i pragul </l>
                  <l>La Delfi, Foibul, c-ar fi scris de zei </l>
                  <l>C-atare ceartă fi-va-ncepătură </l>
                  <l>Atîtor rele cîte-apoi căzură </l>
                  <l>Pe-ai Troiei fii și pe danai, pe care </l>
                  <l>Le vruse Zevs cu nemblînzitu-i gînd.) </l>
                  <l>Așa cînta vestitul în cîntare. </l>
                  <l>Și-atunci mîhnitul Odiseu, luînd </l>
                  <l>Cu mînile mantaua sa cea mare, </l>
                  <l>Și-o trase peste cap și-așa deci stînd, </l>
                  <l>Plîngea, căci foarte i-ar fi fost rușine </l>
                  <l>Să-l vadă toți cu plîns și cu suspine. </l>
                  <l>Și-așa, cînd coardele-ncetau să sune, </l>
                  <l>Ștergînd obrajii plînși, el își trăgea </l>
                  <l>Mantaua de pe cap, și-al voii bune </l>
                  <l>Luînd în mînă cupa sa, el bea. </l>
                  <l>Cînd însă iarăși începea pe strune </l>
                  <l>Cîntarea care foarte mult plăcea </l>
                  <l>Și nu-ncetau mesenii s-o tot ceară, </l>
                  <l>El iarăși se-nvelea spre-a plînge iară, </l>
                  <l>Dar nu-i vedeau nici plînsul sub pleoape </l>
                  <l>Feacii ceialalți, și nici prin gînd </l>
                  <l>Lor nu le da, de ce-ar avea să-ngroape </l>
                  <l>Sub haină capul și să stea plîngînd. </l>
                  <l>Dar regele-Alcinou, cum sta aproape, </l>
                  <l>Simțea ce e, că-l auzi gemînd. </l>
                  <l>Sfîrșit c-un semn deci puse-atunci cîntării, </l>
                  <l>Și-așa vorbi și-a zis; „Fruntași ai țării: </l>
                  <l>Și voi, popor al vîslei îndrăznețe! </l>
                  <l>Sătui sîntem de liră și de vin, </l>
                  <l>De dragii soți ai dulcilor ospețe </l>
                  <l>Vom merge-acum să vad-acest străin </l>
                  <l>De știm și jocul cel cu multe fețe, </l>
                  <l>Să poată spune printre-ai săi deplin </l>
                  <l>De-avem și noi puteri, din vrere sfîntă, </l>
                  <l>La salt și fugă și-mpumnit și trîntă.” </l>
                  <l>Vorbind, ieși; iar gloatele-l urmară </l>
                  <l>Deci crainicul a pus atunci la loc </l>
                  <l>Duioasa liră-n cuiul din cămară, </l>
                  <l>Apoi, luînd de mîni pe Demodoc, </l>
                  <l>Îl scoase din palat, și se-ndreptară </l>
                  <l>Și ei pe unde se duceau spre joc </l>
                  <l>Fruntașii ceialalți și tot poporul. </l>
                  <l>Și-așa deci lumea s-aduna cu zorul, </l>
                  <l>Și mii erau pe cîmp acum bărbații, </l>
                  <l>Și alte mii roiau mereu pe căi. </l>
                  <l>Deci iute s-au sculat nesăturații </l>
                  <l>De joc, tot sprinteni și voinici flăcăi, </l>
                  <l>Iar printre dînșii-au stat și nepătații </l>
                  <l>Trei fii ai regelui, iubiții săi </l>
                  <l>Cei nensurați, Laodamant semețul, </l>
                  <l>Aliu cel blînd și Clitoneu istețul </l>
                  <l>Întîi cercară fuga. Și deodată </l>
                  <l>Din semnul pus se-ntinseră un roi, </l>
                  <l>Zburînd prin zarea bine măsurată </l>
                  <l>Și-un nor de colb le rămînea-înapoi. </l>
                  <l>Și-a fost pe-aceștia Clitoneu să-i bată, </l>
                  <l>Deci cît la plug catîrii-ntrec pe boi, </l>
                  <l>Atît fu drumul biruinții sale: </l>
                  <l>El fu la semn, iar ei încă pe cale. </l>
                  <l>Cercar-apoi și dureroasă trîntă </l>
                  <l>Și-ntr-asta Evrial fu-ntîiul ins; </l>
                  <l>La salturi, Amfial. Pe cei ce-avîntă </l>
                  <l>Rotunde discuri, Elatreu i-a-nvins. </l>
                  <l>Apoi la lupta cea care-nspăimîntă, </l>
                  <l>La pumni, pe toți pe-aceia ce s-au prins </l>
                  <l>Cu el, Laodamant flăcăul fuse, </l>
                  <l>Al regelui, acel care-i bătuse. </l>
                  <l>Deci după ce se-nveseliră-n pace </l>
                  <l>Cu-aceste jocuri, începu-ntre ei </l>
                  <l>Așa Laodamant:,,Eu mai c-aș face </l>
                  <l>Rugare-acestui om, fărtați ai mei, </l>
                  <l>Să-ncerce-un joc, de știe și de-i place. </l>
                  <l>Căci nu e slab și are tot ce vrei, </l>
                  <l>Și șolduri tari și pulpi și mîni voinice: </l>
                  <l>Vedeți-i largul piept și-a sa cerbice” </l>
                  <l>Și nici nu-i om bătrîn. Dar mi se pare </l>
                  <l>Că-i slab acum de cît amar a dus, </l>
                  <l>Că nici nu știu, ce-i drept, un rău mai mare </l>
                  <l>Decît a mării trudă de nespus </l>
                  <l>Să zdruncine pe-un om oricît de tare!” </l>
                  <l>Răspunse Evrial: „Bun gînd ți-ai pus </l>
                  <l>În cap, Laodamant, și toate-s bune </l>
                  <l>Ațîță-l deci la joc și mergi și-i spune!” </l>
                  <l>Deci fiu! bun al regelui, de-ndatâ </l>
                  <l>Ce-i spuse Evrial acest cuvînt, </l>
                  <l>Veni spre Odiseu: „Străine tată </l>
                  <l>Să-ncerci vrun joc dintr-astea cîte sînt, </l>
                  <l>De poți și vrei, și le-ai știut vrodată. </l>
                  <l>Dar negreșit le știi, căci pe pămînt </l>
                  <l>Aceasta este cea dinții onoare, </l>
                  <l>Să fii voinic din mîni și din picioare! </l>
                  <l>Încearcă deci și grija ta ți-o lasă! </l>
                  <l>Căci drumul ți-e gătit, și-ai tăi fărtați </l>
                  <l>Te-așteaptă-n mal și-n mare-i nava trasă! </l>
                  <l>Răspunse Odiseu: „Voi mă-ndemnați </l>
                  <l>Cîrtindu-mă, cînd alte griji m-apasă! </l>
                  <l>Dar rogu-vă, de ce nu mă lăsați, </l>
                  <l>Căci alte-mi sînt durerile și focul, </l>
                  <l>Iubitul meu, nu luptele și jocul! </l>
                  <l>Nespus de mult răbdai trecînd și marea, </l>
                  <l>Și foarte mult prin taberi eu răbdai; </l>
                  <l>Și-acum, pribeag, eu șed în adunarea </l>
                  <l>Poporului și rog aici pe crai </l>
                  <l>Și-acest popor, să-mi pot găti plecarea.” </l>
                  <l>A zis, și-atunci, cu multă hulă-n grai, </l>
                  <l>Evrial a venit și-i sta nainte </l>
                  <l>Și-atari fără de rost i-a zis cuvinte </l>
                  <l>„Ce-i drept, nici nu ne pari să fii, străine, </l>
                  <l>Vrun om ce s-ar pricepe la vrun joc. </l>
                  <l>Ești unul dintre-acei ce merg, vezi bine. </l>
                  <l>Plătiți de vrun stăpîn, din loc în loc. </l>
                  <l>Cu nave de vîslași, vătaf ce ține </l>
                  <l>Merindea-n seamă și, vînînd noroc, </l>
                  <l>Socoate-al marfei preț și-i om destoinic </l>
                  <l>De gras cîștig nedrept, nu om războinic!” </l>
                  <l>A zis, și-Ulis răspunse cu mînie: </l>
                  <l>„Iubite-al meu, cum văd, ești un flecar! </l>
                  <l>Și pari și om lipsit de omenie! </l>
                  <l>E drept că zeii cei din cer dau rar </l>
                  <l>Deodată unui om și vitejie </l>
                  <l>Și minte bună-n cap și-al vorbei dar! </l>
                  <l>Căci iată, unu-i șubred al făpturii, </l>
                  <l>Dar zeii-i dau podoaba sfînt-a gurii </l>
                  <l>Și-ascultă toți cu inima-ncîntată </l>
                  <l>Cuvîntu-i blînd și dulce,-ncît e greu </l>
                  <l>Să nu-l asculți cînd el începe-odată </l>
                  <l>Și-ai vrea să stai să-l tot asculți mereu. </l>
                  <l>Iar cînd trecînd el prin oraș s-arată, </l>
                  <l>Se uită lumea parc-ar trece-un zeu. </l>
                  <l>Iar altul pare soare-al frumuseții. </l>
                  <l>Dar cînd vorbește-l rîd chiar și băieții. </l>
                  <l>Așa și tu, ești chipeș la făptură, </l>
                  <l>Chiar zeu de-ai fi, și n-ai fi mai frumos! </l>
                  <l>Dar ce folos, căci ești o secătură! </l>
                  <l>Da, negreșit, ți-o spui că-s mînios, </l>
                  <l>Căci prea prostește-ai flecărlt din gură! </l>
                  <l>N-am fost la lupte chiar așa prejos </l>
                  <l>Cum tu mi-ai spus și poate crezi, nebunul </l>
                  <l>Ci poate printre cei mai vrednici unul, </l>
                  <l>Pe cînd eram un tînăr al răbdării </l>
                  <l>Și-n brațe mă-ncredeam. Acum nevoi </l>
                  <l>Și griji mă dor, și-s rob înstrăinării. </l>
                  <l>Căci multe-am mai răbdat și prin război </l>
                  <l>Și mult și-n trecerea cea trist-a mării. </l>
                  <l>Dar și așa cum sînt, mă prind cu voi, </l>
                  <l>Căci vorba ta de inimă mă roade </l>
                  <l>Și-un foc aprins-au vorbele-ți năroade!” </l>
                  <l>A zis, și cu manta cu tot el sare </l>
                  <l>Și-un disc luă, pe cel mai greu și gros </l>
                  <l>Din cîte-aveau feacii-n adunare. </l>
                  <l>Pe-acesta-l învîrti cu braț vînjos. </l>
                  <l>Deci discu-n zbor vui cu zuzăt mare. </l>
                  <l>Și toți plecară capetele-n jos </l>
                  <l>Feacii-atunci, ca pomu-n vînturi piscul, </l>
                  <l>Cînd groaznic peste ei trecut-a discul. “ </l>
                  <l>Ce-n zborul său departe-acu-ntrecuse </l>
                  <l>Cu mult dincolo semnul tuturor. </l>
                  <l>Atene-atunci un semn acolo puse </l>
                  <l>(Luîndu-și chip de tînăr din popor) </l>
                  <l>Și-așa strigat-a și pe nume-i spuse: </l>
                  <l>„Și-un orb, străine, ți-ar găsi ușor, </l>
                  <l>Cu mîna pipăind aci-ntre lemne, </l>
                  <l>Că semnul ți-e departe de-alte semne, </l>
                  <l>Și nu-i amestecat cu alte toate! </l>
                  <l>În jocul ăsta cinste ți-ai făcut: </l>
                  <l>De nici de-un om de-ai noștri nu se poate </l>
                  <l>Să fii ajuns, dar necum întrecut!” </l>
                  <l>Deci vesel Odiseu privea-ntre gloate, </l>
                  <l>Că-i ține parte-un om necunoscut, </l>
                  <l>Și-așa căta pe tineri să-i împungă: </l>
                  <l>„Zvîrliți, să văd deci care-o să-l ajungă! </l>
                  <l>Dar cred s-azvîrl, flăcăi, și-alt disc la țîntă </l>
                  <l>Și tot așa departe,-ori peste ea! </l>
                  <l>Deci iasă cine vrea și se frămîntă </l>
                  <l>Cu gîndul c-ar fi om de seama mea! </l>
                  <l>Căci prea m-ați supărat! De vrea la trîntă, </l>
                  <l>La fugă ori la pumni, la orice vrea! </l>
                  <l>Orice feac, mă prind cu el la brazdă </l>
                  <l>Dar nu și Laudamant, că el mi-e gazdă, </l>
                  <l>Și care om ar îndrăzni adică </l>
                  <l>S-ațîțe gazda și să-l piardă, deci? </l>
                  <l>Nebun ai fi, socot, și-un de nimică, </l>
                  <l>Străin fiind, cu gazda să te-ntreci, </l>
                  <l>Căci lucru-acesta numai ție-ți strică! </l>
                  <l>De ceialalți, de-oricine dintre greci, </l>
                  <l>Nu fug! Nici mîndru nu-l opresc să vie, </l>
                  <l>Ci vreau să mă măsor cu-oricine fie! </l>
                  <l>Căci nimeni slab la joc nu mă socoată, </l>
                  <l>Din cîte jocuri oamenii le știu. </l>
                  <l>Și-ntind și-un arc cum nu-i alt om să-l poată! </l>
                  <l>Și-oricînd eu cred că-ntîiul am să fiu </l>
                  <l>Acel care-aș putea-n dușmana gloată </l>
                  <l>Să-mi aflu omul și să nu-l las viu, </l>
                  <l>Chiar mulți arcași de-ar fi pe lîngă mine </l>
                  <l>Și toți dibaci a da la semn, vezi bine! </l>
                  <l>Era mai tare singur Filoctete, </l>
                  <l>Ce-i drept, la arc, și-al doilea eu eram, </l>
                  <l>Cînd noi aheii cei cu mîndre plete </l>
                  <l>Sub Troia-n cîmp la țintă ne-ncercam. </l>
                  <l>Dar între-arcașii cei de azi, băiete. </l>
                  <l>Din cîți mănîncă pîne, cred că n-am </l>
                  <l>Pe nime-asemeni, nici dibaci, nici iute! </l>
                  <l>Firește, cu viteji din vremi trecute </l>
                  <l>Nu vreau să mă măsor! Dar cine oare </l>
                  <l>S-ar prinde-n arc cu Hercule-ori Efrit? </l>
                  <l>Căci ei aveau curaj să se măsoare </l>
                  <l>Cu zeii chiar! Și-așa a și murit </l>
                  <l>Acest viteaz și nici n-a stat sub soare </l>
                  <l>Mult timp, căci Feb Apolo l-a izbit </l>
                  <l>Cu arcul său în furia-i cea sfîntă, </l>
                  <l>Că-l tot poftea să dea ei doi la țîntă. </l>
                  <l>Și-azvîrl și suliți la-nlungări la care </l>
                  <l>N-ajunge-alt om nici cu săgeata lui! </l>
                  <l>La fugă numai, poate, oarecare </l>
                  <l>Din voi m-ar birui, fiindcă fui </l>
                  <l>Și mult bătut de val pe-ntinsa mare, </l>
                  <l>Și mult flămînd, că foarte-ades avui </l>
                  <l>Să rabd cu-ai mei din lipsă de merinde, </l>
                  <l>Și-am slabi genunchii-acum, și nu m-aș prinde.” </l>
                  <l>A zis și toți ca muții-atunci tăcură. </l>
                  <l>Deci singur Alcinou vorbi-ntre toți </l>
                  <l>„Cuvinte-ai spus cari foarte ne plăcură, </l>
                  <l>Străine-al meu, și ne-arătași ce poți. </l>
                  <l>Deci pentru c-a avut flecară gură </l>
                  <l>Acest flăcău, te rog să nu socoți </l>
                  <l>C-ar fi vrun om ce știe omenia </l>
                  <l>Să nu-ți cunoască-ntreaeă vrednicia! </l>
                  <l>Ascultă deci și-al meu cuvînt, străine. </l>
                  <l>S-o spui la alți viteji cînd o să fii </l>
                  <l>In casa ta și-avînd pe lîngă tine </l>
                  <l>Nevasta dragă și pe-ai tăi copii </l>
                  <l>Vorbind de noi, s-arăți ce fel de bine </l>
                  <l>Ne dete nouă Zevs din tați în fii. </l>
                  <l>Căci multe bune-avem din vrere sfîntă. </l>
                  <l>Dar nu sîntem vestiți la pumn și trîntă. </l>
                  <l>Ci iuți sîntem și-n tălpi cu alergatul </l>
                  <l>Și cei mai buni ai navelor cîrmaci, </l>
                  <l>Ne place-al lirei cîntec și-ospătatul </l>
                  <l>Și jocul mult, și-n haine să ne-mbraci </l>
                  <l>Schimbate des, și calde băi și patul. </l>
                  <l>Dar haide acum, voi cei mai buni feaci </l>
                  <l>Ai jocului, și tropotiți-mi locul, </l>
                  <l>Să poat-acest străin să vadă jocul! </l>
                  <l>Și-apoi să spuie, cînd va fi acasă, </l>
                  <l>La toți ce sînt prietini dragi ai lui, </l>
                  <l>Că neam ca noi și-n cîntece la masă </l>
                  <l>Și-n joc și-n salt și-n vîsle-al doilea nu- </l>
                  <l>Deci plece-un om și lira, ce-i rămasă </l>
                  <l>În casa noastră undeva-ntr-un cui, </l>
                  <l>Aducă-ne-o, că vreau să-nceapă cîntul.” </l>
                  <l>Așa-și vorbi deci Alcinou cuvîntul. </l>
                  <l>Iar crainicul s-a dus după chitară. </l>
                  <l>Cei zece-apoi, aleșii de popor </l>
                  <l>Vătafi obștești, atunci se ridicară. </l>
                  <l>Aceștia zece-aveau în grija lor </l>
                  <l>Întreaga grija jocului. Ei dară </l>
                  <l>Mergînd au netezit dintîi ușor </l>
                  <l>Frumosul loc de salt, pentru picioare, </l>
                  <l>Și-n lături dînd pe toți, făceau lărgoare. </l>
                  <l>Iar crainicul veni cu dulcea liră. </l>
                  <l>Șezu acum la mijloc Demodoc </l>
                  <l>Și-n jurul lui venind, se rînduiră </l>
                  <l>Tot tineri sprinteni și dibaci la joc, </l>
                  <l>Și-atît de mîndră horă tropotiră </l>
                  <l>Că sta mirat, cu sufletul în loc, </l>
                  <l>Privindu-i Odiseu cum din picioare </l>
                  <l>Făceau sărind mișcări fulgerătoare </l>
                  <l>Puternic lira-ncepe-apoi și sună </l>
                  <l>De dragostea lui Ares; cînd a-ntrat </l>
                  <l>La zîna cea cu veselă cunună, </l>
                  <l>Nevasta lui Hefest, și-au rușinat </l>
                  <l>Făcînd acolo dragoste-mpreună, </l>
                  <l>Și casa lui Hefest și sfîntu-i pat. </l>
                  <l>Dar Soarele-i aduse-ndată vestea, </l>
                  <l>Căci el de sus simțise toate-acestea. </l>
                  <l>Hefest cînd auzi ce va să fie, </l>
                  <l>Amar mîhnit de vestea cea de rău, </l>
                  <l>Porni de-a dreptu-n larga-i fierărie </l>
                  <l>Și multe-n fundul sufletului său </l>
                  <l>Cumplite lucruri frămînta-n mînie. </l>
                  <l>Deci puse-n trunchi grozavul lui ilău </l>
                  <l>Și lanțuri făuri, cari tari să steie, </l>
                  <l>Cu greu de rupt și greu să se descheie. </l>
                  <l>Deci după ce gătit-a-nfuriatul </l>
                  <l>Pe Ares, cursa-n care-apoi l-a prins, </l>
                  <l>Intră-n iatac și-mpresură tot patul </l>
                  <l>Nevestei lui cu lanțul ce l-a-ntins </l>
                  <l>Din multe părți de-a lungul și de-a latul, </l>
                  <l>De jos de la picioare și prelins </l>
                  <l>Spre grinzi în sus, supțiri verigi și dese </l>
                  <l>Ca pînza care-n colț Arahne-o țese </l>
                  <l>Și nu erau de nicăiri văzute, </l>
                  <l>Nici chiar de-ar fi privit seninii zei, </l>
                  <l>Așa de iscusit erau făcute! </l>
                  <l>Deci după ce le-a-ntins la patul ei, </l>
                  <l>Ieșind, spunea cu vorbe prefăcute </l>
                  <l>Că are-o cale de făcut la cei </l>
                  <l>Din Lemnos, țara care lui anume </l>
                  <l>Mai dragă-i și era din toate-n lume. </l>
                  <l>Nici Ares cel cu frînele-aurite </l>
                  <l>N-a fost un chior, și cînd văzu că-i dus </l>
                  <l>Urîtul soț al mândrei Afrodite, </l>
                  <l>Intră-n palatul lui Hefest, adus </l>
                  <l>De-mboldul poftei cei nebiruite. </l>
                  <l>Ea chiar atunci sosea, venind de sus, </l>
                  <l>Din casele lui Zevs, iubitu-i tată, </l>
                  <l>Și sta șezînd, cînd el intra deodată. </l>
                  <l>Deci foarte vesel Ares c-a găsit-o, </l>
                  <l>De mîni o prinse-apoi și i-a vorbit: </l>
                  <l>„Ei haide-acum și culcă-te, iubito, </l>
                  <l>Și-alături dormi cu dulcele-ți iubit, </l>
                  <l>Căci soțul tău cărarea și-a pornit-o </l>
                  <l>La sinții cei cu graiul bîlbîit” </l>
                  <l>Așa i-a zis și-o strînse-ncet și dulce, </l>
                  <l>Și-ardea și ea de pofta să se culce. </l>
                  <l>În pat deci s-au suit și se culcară. </l>
                  <l>Deodată însă cursa-și dete drum </l>
                  <l>Și multe lanțuri tari se revărsară </l>
                  <l>Și-i prinse latu-astfel, încît nici cum </l>
                  <l>N-aveau vrun chip de-a se mișca; deci stară </l>
                  <l>Înfipți pe loc și nemișcați de-acum. </l>
                  <l>Și-atunci ei în sfîrșit speriați văzură </l>
                  <l>Că nu mai pot scăpa din legătură. </l>
                  <l>Și iată că-n curînd s-a-ntors din cale </l>
                  <l>Cumplitul șchiop, și mînios venea, </l>
                  <l>Căci Soarele cel îmbrăcat în zale </l>
                  <l>I-a spus ce e, căci Soarele-i pîndea. </l>
                  <l>Deci stînd la naltul prag al casei sale, </l>
                  <l>Nebună furie-n piept îi clocotea </l>
                  <l>Și-așa striga, de faptele femeii, </l>
                  <l>Iar strigătu-i ajunse la toți zeii. </l>
                  <l>„Veniți, o Zevs, și voi ce-n vecinicie </l>
                  <l>Trăiți tot vii! Vedeți în patul meu </l>
                  <l>Un lucru slab, de rîs și de mînie! </l>
                  <l>Că-și bate fata tatei Zevs mereu </l>
                  <l>De mine joc, că-s șchiop și-n ologie, </l>
                  <l>Și-n dragoste s-a dat c-un derbedeu, </l>
                  <l>Căci eu sînt un olog cu boală-n oase, </l>
                  <l>Iar el frumos, cu glezne sănătoase! </l>
                  <l>Dar nu-i de vină nimeni pentru mine </l>
                  <l>Decît acei ce-au fost părinții mei, </l>
                  <l>Oh, oh! De nu m-ar fi născut mai bine! </l>
                  <l>Priviți-i deci cum dorm, voi vecinici zei, </l>
                  <l>În patul meu și-n stare de rușine, </l>
                  <l>Iar eu mîhnit mă uit acum la ei! </l>
                  <l>Dar oricît se iubesc, lor nu li-e dulce </l>
                  <l>Și nu cred c-or dori să se mai culce! </l>
                  <l>Căci iat-acum un chin li-e nenfrînata </l>
                  <l>Dorinț-a lor. Că-n lanțuri pe-amîndoi </l>
                  <l>Eu am să-i țin așa, pînă ce Tata </l>
                  <l>Nu-mi dă depline zestrele-napoi, </l>
                  <l>Pe cîte i le-am dat, luîndu-i fata, </l>
                  <l>Cățeaua asta, cum vedeți și voi! </l>
                  <l>Frumoasă-i este fata, n-am ce spune, </l>
                  <l>Dar făr’ de frîu în poftele-i nebune!” </l>
                  <l>Așa striga, și s-adunau ca vîntul </l>
                  <l>De iuți toți zeii la palat în jos. </l>
                  <l>Veni și cel ce zguduie pămîntul, </l>
                  <l>Poseidon mai întîi; veni sfătos </l>
                  <l>Ermias cel ce are-adînc cuvîntul, </l>
                  <l>Veni și-Apolo cel cu arc frumos. </l>
                  <l>Zeițele făceau că nu le pasă, </l>
                  <l>Și-au stat — știu eu! — și de rușine-acasă. </l>
                  <l>Deci zeii dătători de cele bune </l>
                  <l>Priveau din prag, și se porni-n curînd </l>
                  <l>Un mare rîs cu hohote nebune! </l>
                  <l>Și foarte se mirau și ei văzînd </l>
                  <l>Acele lanțuri, căci erau minune. </l>
                  <l>Și-așa-ntre ei vorbeau acum zicînd: </l>
                  <l>„N-au bun sfîrșit păcatele făcute! </l>
                  <l>Și-ades domolul prinde pe cel iute. </l>
                  <l>Deși de tălpi atît de sprinten este </l>
                  <l>Vestitul Ares, dar venind încet, </l>
                  <l>L-a prins acum, deși e șchiop, Hefeste! </l>
                  <l>Deci bate-oricînd pe sprinten un șiret! </l>
                  <l>Să dea deci gloabă furul de neveste </l>
                  <l>Spre-a nu se tot ținea de muieret!” </l>
                  <l>Așa vorbeau de faptă și de plată; </l>
                  <l>Ci-ntors spre Herme-a zis atunci deodată </l>
                  <l>Apolo Foibul, meșter al săgeții: </l>
                  <l>„Vestite vestitor, tu cel ce dai </l>
                  <l>Tot numai cele bune-ale vieții, </l>
                  <l>Să-mi spui adevărat: ai vrea să ai </l>
                  <l>În brațe-așa pe zîna frumuseții </l>
                  <l>Și prins în laț atît de strîns să stai?” </l>
                  <l>Deci Hermes a răspuns oftînd de colo: </l>
                  <l>„Vai, dare-ar Dumnezeu, iubite-Apolo! </l>
                  <l>De-aș fi-n de trei ori mai cumplite ițe, </l>
                  <l>Și-ați sta rîzînd să mă priviți și zei, </l>
                  <l>Și toate cîte sînt în cer zeițe, </l>
                  <l>Și tot așa aș vrea, cuprins la sînul ei, </l>
                  <l>Să-i dorm așa cu capu-ntre cosițe!” </l>
                  <l>Și-au rîs cu hohot fericiții zei. </l>
                  <l>Poseidon singur nu rîdea de-aceste, </l>
                  <l>Ci mult ruga cu vorba pe Hefeste </l>
                  <l>Să rup-acele lanțuri încurcate, </l>
                  <l>Să iasă Ares, că-i ajunge-atît: </l>
                  <l>„Dă-i drumul! Că mă fac chezașul, frate. </l>
                  <l>Că totu-ți va plăti, cît ceri, și cît </l>
                  <l>E datină-ntre zei, și-i cu dreptate!” </l>
                  <l>Dar zise șchiopul foarte hotărît: </l>
                  <l>„Ah! De-asta nici nu-ți mai răci cuvîntul, </l>
                  <l>Poseidon, tu cel ce cuprinzi pămîntul! </l>
                  <l>La omul rău e rea și chezășia. </l>
                  <l>In sfatul zeilor eu cum să-ți pui </l>
                  <l>Zălog cuvîntul tău și omenia, </l>
                  <l>Cînd el, scăpat de-aici din lanțul lui, </l>
                  <l>N-ar vrea să-mi mai plătească datoria?” </l>
                  <l>Răspunse iarăși vechiul zeu: „Îți spui </l>
                  <l>Că dacă Ares ți-ar fugi, nepoate, </l>
                  <l>Eu însumi pentru el plăti-voi toate!” </l>
                  <l>Atunci răspunse șchiopul deci: „E bine! </l>
                  <l>Eu nici nu pot nesocoti-ntre noi </l>
                  <l>Cuvîntul tău, și nici nu se cuvine!” </l>
                  <l>A zis puterea lui Hefest și-apoi </l>
                  <l>Deschise-acele lanțuri de rușine, </l>
                  <l>Și-n clipa cînd scăpar-aceștia doi </l>
                  <l>Din lanțul lor, s-au răpezit cu zborul </l>
                  <l>Spre Tracia unul, Ares luptătorul, </l>
                  <l>Iar zîna cea de-a pururi iubitoare </l>
                  <l>De zîmbete spre Pafos, unde-avea </l>
                  <l>Dumbrava ei și-altare jertfitoare. </l>
                  <l>Haritele-o spălară deci pe ea </l>
                  <l>Și-au uns-o cu miresme-ntăritoare, </l>
                  <l>De cari au zeii mari oricînd ar vrea, </l>
                  <l>Și-n scumpe-au îmbrăcat-o mîndre haine, </l>
                  <l>Cari sînt vederii-un dulce cuib de taine. </l>
                  <l>Acestea le cînta deci vestitorul </l>
                  <l>De cîntece-ntre oaspeți. Și-ascultînd, </l>
                  <l>Prea mult și Odiseu, pustiitorul </l>
                  <l>Cetăților, se bucura; și-n rînd </l>
                  <l>Cu el se bucura și-ntreg poporul. </l>
                  <l>Iar regele-Alcinou apoi, chemînd </l>
                  <l>Pe-Aliu și frate-său, un joc cerut-a, </l>
                  <l>Căci foarte mîndru ei jucau bătuta </l>
                  <l>Și nimeni nu-i putea la joc învinge. </l>
                  <l>Luă deci mingea și spre cerul nalt </l>
                  <l>În nori umbroși zvîrlea frumoasa minge </l>
                  <l>Plecat pe spate-Aliu, iar celalalt </l>
                  <l>Sărind ușor și pîn-a nu atinge </l>
                  <l>Pămîntul sur, o și prindea din salt. </l>
                  <l>Așa făcură jocul încercării </l>
                  <l>Cu mingea lor, zvîrlind-o-n slava zării. </l>
                  <l>Apoi frumos își începură jocul </l>
                  <l>Pe largul loc de mult popor cuprins, </l>
                  <l>Săltării lor ades schimbîndu-i locul. </l>
                  <l>Iar tinerii-mprejur băteau aprins </l>
                  <l>Din mîni și tălpi, sporind într-înșii focul, </l>
                  <l>Și-un clocot pînă-n cer atunci s-a-ntins. </l>
                  <l>Răpit acum de ce vedea nainte, </l>
                  <l>Se-ntoarse Odiseu și-a zis cuvinte: </l>
                  <l>„Puternice-Alcinou, și-al lumii toate </l>
                  <l>Tu cel mai vrednic neam care-îl văzui! </l>
                  <l>Pe drept te lăudași că nu se poate </l>
                  <l>Să-ntreacă-n joc alt neam pe-al tău! Și-avui </l>
                  <l>Prilej să-l văd, și glas de-uimire-mi scoate!” </l>
                  <l>Deci nici nu mai putu, la vorba lui, </l>
                  <l>De vesel Alcinou un frîu să-și puie </l>
                  <l>Și-așa-ncepu poporului să-i spuie: </l>
                  <l>„Fruntași feaci! Cuminte om îmi pare </l>
                  <l>Acest străin și oaspete-Odiseu! </l>
                  <l>Deci haide-acum și dați-i fiecare </l>
                  <l>Un dar de oaspe, după gîndul meu. </l>
                  <l>Sînt doisprezece regi în adunare, </l>
                  <l>Iar cel de-al treilea peste zece eu, </l>
                  <l>Și noi conducem țării-aceștia pașii. </l>
                  <l>Deci fiecare dintre noi, fruntașii, </l>
                  <l>Să-i dea tunică și manta curată; </l>
                  <l>Și fiecare aur, un cîntar, </l>
                  <l>Dar toți s-aducem toate și deodată, </l>
                  <l>Ca el, mergînd la cină cu-acest dar </l>
                  <l>În mîni, să-și aibă inima-mpăcată, </l>
                  <l>Și cer lui Evrial, c-a fost flecar </l>
                  <l>Și rău cuvînt i-a spus, să ni-l împace </l>
                  <l>Cu vorbe bune,-ori cu vrun dar ce-i place.” </l>
                  <l>Așa le-a zis, iar ei se-nduplecară </l>
                  <l>Deci fiecare-un crainic a trimis </l>
                  <l>S-aducă darul, chiar aici afară. </l>
                  <l>Venind apoi și Evrial, a zis: </l>
                  <l>„Mărite Alcinou! Acum eu, dară, </l>
                  <l>Îl rog pe oaspe și i-o spui deschis </l>
                  <l>C-aș vrea să fim cu dragoste-mpreună, </l>
                  <l>Și-i dau, ca să-l împac, o spadă bună, </l>
                  <l>De-aram-avîndu-și pînza ei, și iacă, </l>
                  <l>De-argint mîneru-ntreg, un lucru rar; </l>
                  <l>De fildeș alb e poleita teacă, </l>
                  <l>De-acum pilit de-un meșter argintar. </l>
                  <l>E bună armă și socot să-i placă.” </l>
                  <l>Vorbi-nvîrtind în mînă scumpul dar </l>
                  <l>Cu ținte mari de-argint, și-apoi se duse </l>
                  <l>Și-n mîni lui Odiseu vorbind i-o puse: </l>
                  <l>„S-o porți în pace, taică! Iar cuvîntul </l>
                  <l>Ce-am spus aci-n nesocotința mea </l>
                  <l>Să-mi fie negrăit și ducă-l vîntul! </l>
                  <l>Iar zeii-atoatevăzători să dea </l>
                  <l>Să-ți vezi din nou nevasta și pămîntul, </l>
                  <l>Căci rea e soarta prin străini și grea!” </l>
                  <l>Așa vorbi-mpăcînd cu-acestea sfada. </l>
                  <l>Deci zise și-Odiseu, primindu-i spada: </l>
                  <l>„Și tu cu pace, dragul meu! Iar Joe </l>
                  <l>Să-ți dea din ceruri tot ce-ai vrea să ai </l>
                  <l>Și fac-așa să nu mai simți nevoie </l>
                  <l>Nicicînd de-acum de spada ce mi-o dai </l>
                  <l>Cu-atîta drag, și-o iau cu-atîta voie!” </l>
                  <l>A zis și peste piept viteazul crai </l>
                  <l>Încinse spada cea cu ținte dese. </l>
                  <l>Ci-n vremea asta soarele-apusese. </l>
                  <l>Și-au fost de față darurile-aduse, </l>
                  <l>Pe cari le-au dus ai regelui flăcăi </l>
                  <l>Cu crainici la palat, unde le puse </l>
                  <l>Cu rost și rînd regina prin odăi. </l>
                  <l>Iar regele plecînd de-unde șezuse, </l>
                  <l>Porni spre casă, și cu toți ai săi </l>
                  <l>Sosind, ședeau pe nalte bănci prin sale. </l>
                  <l>Și-așa vorbind, a zis nevestei sale: </l>
                  <l>„S-aduci o ladă care-o ai, Harete, </l>
                  <l>Mai mîndră prin cămări. Și-n ea să oui </l>
                  <l>Tunică și manta, și tot ce-i dete </l>
                  <l>Acest popor ca dar, și să i-o-ncui. </l>
                  <l>Și-n vas de-aramă slujnicele fete </l>
                  <l>Să fiarbă apa pentru baia lui, </l>
                  <l>Încît apoi, cu toate-n rînd, regină, </l>
                  <l>El făr’de griji să stea cu noi la cină </l>
                  <l>Voios de-ospăț și glasul lirei sfinte, </l>
                  <l>Iar eu îi dau acest ulcior cu flori </l>
                  <l>De aur scump, ca să-și aduc-aminte </l>
                  <l>De mine-n casa lui de cîte ori </l>
                  <l>La zei el va-nchina de-aci-nainte.” </l>
                  <l>A zis. Și-atunci, chemînd pe slujitori, </l>
                  <l>Porunci să facă foc le-a dat Arete, </l>
                  <l>Și apă-n larg cazan s-aducă fete. </l>
                  <l>Deci ele-au pus căldarea cea de baie </l>
                  <l>Deasupra pe cărbuni; și cînd stetea, </l>
                  <l>Turnară apă și-au făcut văpaie </l>
                  <l>Cu multe lemne ce-au aprins sub ea </l>
                  <l>Deci focu-ncunjura cu vîlvătaie </l>
                  <l>Tripedul larg, iar apa se-ncălzea. </l>
                  <l>În vremea asta pentru oaspe scoase </l>
                  <l>Din cîte-avea Harete lăzi frumoase. </l>
                  <l>Pe cea mai bună una din cămară </l>
                  <l>Și haine-a pus, lucrînd încetinel, </l>
                  <l>Și aur scump și toate cîte-i dară </l>
                  <l>Feacii-n dar, și-i zise-apoi astfel: </l>
                  <l>„Acum capacu-l vezi! Fă-ți însuți, dară, </l>
                  <l>Cum știi, al legăturii nod pe el, </l>
                  <l>Ca nu vrun hoț, cît timp tu dormi pe podul </l>
                  <l>Corăbii-n mers, să-ți strice lăzii nodul!” </l>
                  <l>Deci regele-Odiseu veni și-ndată </l>
                  <l>Își puse-n rînd capacul, iar pe el </l>
                  <l>Făcu un nod cu foarte încurcată </l>
                  <l>Legare-a sfoarei, cum fu nodul cel </l>
                  <l>Făcut de Circe, zîna cea-nvățată, </l>
                  <l>Căci însăși l-a-nvățat să-l fac-astfel. </l>
                  <l>Găzdoaia deci veni să-l cheme-n scaldă, </l>
                  <l>Iar el intră cu drag în apa caldă. </l>
                  <l>Căci nimeni vro-ngrijire nu-i mai dete, </l>
                  <l>De mult, de cînd din casă-i l-a lăsat </l>
                  <l>Calipso, zîna cea cu mîndre plete; </l>
                  <l>Iar pîn-atunci ca zeii-a fost spălat. </l>
                  <l>Acum spălat și uns de-aceste fete </l>
                  <l>Și-n foarte mîndre haine-nvestmîntat, </l>
                  <l>Ieșind din baie el se-ntoarse-n casă </l>
                  <l>La cei ce, stînd, își petreceau la masă. </l>
                  <l>Navsica îns-avînd dumnezeiască </l>
                  <l>Frumsețe-n chip, în pragul salei sta </l>
                  <l>Și nu-nceta uimită să-l privească </l>
                  <l>Și-ncet și dulce-aceste-i cuvînta: </l>
                  <l>„S-ajungi cu bine-n țara părintească. </l>
                  <l>Străine prinț! Și-ajuns la casa ta, </l>
                  <l>Să nu mă uiți! Căci eu am pus la cale, </l>
                  <l>Eu cea dintîi, scăparea vieții tale!” </l>
                  <l>A zis, iar Odiseu vorbi cuvinte: </l>
                  <l>„Ah, Zevs, al Herei soț, numai de ar vrea </l>
                  <l>Și-ar da odat-al lumilor părinte </l>
                  <l>Să plec și să mă văd în țara mea, </l>
                  <l>Și cît voi fi, aduce-mi-voi aminte </l>
                  <l>Și ca pe-un Dumnezeu te voi avea! </l>
                  <l>Căci tu mi-ai mîntuit pierduta viață, </l>
                  <l>Fecioară mîndră cu frumoasă față!” </l>
                  <l>A zis, și lîngă rege-a mers să șadă, </l>
                  <l>Iar crainicii-au adus fripturi și vin. </l>
                  <l>Veni și-alt crainic purtător de spadă, </l>
                  <l>Ducînd de mînă printre mese, lin, </l>
                  <l>Și-n mijloc, de-unde toți puteau să-l vadă, </l>
                  <l>Opri pe Demodoc, pe orbul plin </l>
                  <l>De dulci cîntări, pe care toți le-ascultă, </l>
                  <l>Și-așa de drag îl au și-n cinste multă. </l>
                  <l>Iar cel isteț în iscodiri șirete, </l>
                  <l>Vestitul Odiseu, atunci chemînd </l>
                  <l>Pe crainic lîngă el, a rupt și-i dete </l>
                  <l>Din carnea ce i-au dat de-ntîiul rînd </l>
                  <l>Și lui întîi de toți, un mare spete </l>
                  <l>De porc cu dinții albi, și gros avînd </l>
                  <l>Strat alb de proaspete grăsimi topite, </l>
                  <l>Și: „Du — a zis — din partea mea, Iubite. </l>
                  <l>Și dă lui Demodoc această spată! </l>
                  <l>Din suflet îl cinstesc, și-așa cum sînt </l>
                  <l>Sărac străin, cu inimă-ntristată! </l>
                  <l>Toți cei ce-s muritori pe-acest pămînt </l>
                  <l>Iubesc pe cîntăreți, cu cinste cată </l>
                  <l>La darul lor, căci darul lor e sfînt. </l>
                  <l>Iar muza, cea ce-nvață cîntăreții, </l>
                  <l>E dulcea fiic-a tatălui vieții!” </l>
                  <l>Așa vorbi; iar crainicul i-o duse. </l>
                  <l>Și vesel Demodoc primind-o-n mîni, </l>
                  <l>Simțit-a-n suflet bucurii nespuse. </l>
                  <l>Ei toți deci întindeau ale lor mîni </l>
                  <l>Spre multele fripturi pe masă puse. </l>
                  <l>La vreme bun-apoi, dintre bătrîni </l>
                  <l>Sculîndu-se-Odiseu vorbi cuminte </l>
                  <l>Și-ntors spre Demodoc, a zis cuvinte: </l>
                  <l>„Pe tine, Demodoc, te țin în lume </l>
                  <l>Pe tine-n cinste mai presus de toți, </l>
                  <l>Căci tu-ntre toți ai cel mai dulce nume! </l>
                  <l>Atît de limpede-n iveală scoți </l>
                  <l>Și ce-au răbdat și ce-au făcut anume </l>
                  <l>La Troia-n tristul cîmp și-ahei și soți, </l>
                  <l>Că parcă le-ai văzut tu însuți, toate! </l>
                  <l>Dar spune-acum și cîntă, de se poate, </l>
                  <l>De calul cel de lemn cum, larg și mare, </l>
                  <l>Zorit de-Atene l-a clădit Epeu, </l>
                  <l>Și cum, umplut de-oșteni armați, pe care </l>
                  <l>I-a dus spre seară-n Troia Odiseu, </l>
                  <l>Aduse-a Troiei jalnică pierzare. </l>
                  <l>De poți și-aici să cînți pe placul meu, </l>
                  <l>Voi da atunci întregii lumi de veste, </l>
                  <l>C-a fost în tine-un Dumnezeu și este!” </l>
                  <l>A zis și-n grabă meșterul cîntării </l>
                  <l>Porni cîntînd de-ahei cum au întins </l>
                  <l>Vîntrele-n vînt, plutind pe largul mării, </l>
                  <l>Lăsînd în urmă-ntregul cîmp aprins. </l>
                  <l>Cum alții mulți în mijlocul-adunării </l>
                  <l>Troienilor, în cearta ce s-a-ncins, </l>
                  <l>Ședeau în calul dus pe înserate </l>
                  <l>De chiar troieni în sfînta lor cetate. </l>
                  <l>Cînta cum, stînd pe lîngă cal, nebunii, </l>
                  <l>Erau cu vorbele-mpărțiți în trei: </l>
                  <l>Să-l crape-aici pe loc cerură unii, </l>
                  <l>Că-i gol, ziceau; iar alții dintre ei, </l>
                  <l>Să-l zvîrlă-n rîpi pe coasta văgăunii; </l>
                  <l>Iar alții mulți, să-l ducă pentru zei, </l>
                  <l>În Ilion, ca ura să le-o stingă. </l>
                  <l>Și-acest din urmă stat fu scris să-nvingă. </l>
                  <l>Căci scris a fost ca Ilion să piară </l>
                  <l>Cînd Troia va primi un cal de lemn, </l>
                  <l>Avînd pe grecii cei mai buni povară, </l>
                  <l>Conduși de luptătorul cel mai demn </l>
                  <l>Cînta cum grecii-apoi se revărsară </l>
                  <l>Din golul vintre la știutul semn, </l>
                  <l>Cum arseră prădînd cetatea sfîntă, </l>
                  <l>Printr-însa risipiți fără de țintă. </l>
                  <l>Cînta cum a-nceput înfricoșatul </l>
                  <l>Omor prin noapte; și cînta spunînd </l>
                  <l>Cum iutele-Odiseu răzbi-n palatul </l>
                  <l>Cel nalt a lui Deifob, cumplit intrînd, </l>
                  <l>Cum Ares intră-n taberi, iar bărbatul </l>
                  <l>Atride Menelau cu el în rînd, </l>
                  <l>Și cum s-a-ncins din sală-ntr-altă sală </l>
                  <l>Război între-apărare și năvală. </l>
                  <l>Și cum în lupte care-ntrec gîndirea, </l>
                  <l>A stat și-a-nvins cu inimă de leu, </l>
                  <l>Căci vru Atene să-i sporească firea, </l>
                  <l>Spre-a pierde Troia regele-Odiseu, </l>
                  <l>Așa cînta. Și toți cu gîndu-airea </l>
                  <l>Urmau pe Demodoc, atenți mereu, </l>
                  <l>Așa cînta, iar Odiseu în taină </l>
                  <l>Plîngea de-i tremura-mbrăcata haină. </l>
                  <l>Așa femeia-n plîns și-n vai se zbate, </l>
                  <l>Căzînd pe mortu-i soț care-a căzut </l>
                  <l>Străpuns de negre suliți sub cetate </l>
                  <l>Și-n fața oștii lui, căci a văzut </l>
                  <l>Grozavul rău cum peste-oraș s-abate </l>
                  <l>Și-n cale i s-a pus, să fie scut; </l>
                  <l>Ea-l vede-acum murind, și-n țipet plînge </l>
                  <l>Și cade peste el și-n brațe-l strînge. </l>
                  <l>Ci-n dosul ei, urlînd cu vrășmășie, </l>
                  <l>Dușmanii-azvîrl cu suliți și-o izbesc </l>
                  <l>Și-n gît și-n șold, și hainele-i sfîșie, </l>
                  <l>Și-o leag-apoi și roabă o pornesc </l>
                  <l>La munci și-amar și-așa-n ticăloșie </l>
                  <l>Obrajii ei cei tineri se topesc — </l>
                  <l>Asemeni Odiseu cu gemet, bietul, </l>
                  <l>Plîngea și sta și-și asculta poetul. </l>
                  <l>Dar nu-i vedeau potopul din pleoape, </l>
                  <l>Căci el plîngea-ntr-ascuns; dar cînd și-a dat </l>
                  <l>Mantaua-n sus, ca fața să-și îngroape, </l>
                  <l>Bătrînul Alcinou privi mirat, </l>
                  <l>Și gemet s-auzi, că-i sta aproape. </l>
                  <l>Simțind atunci ce e, s-a ridicat </l>
                  <l>Și-a zis: „Feaci, să nu-mi huliți cuvîntul. </l>
                  <l>Eu zic că Demodoc să-și curme cîntul! </l>
                  <l>Ce cînt-acum, la mulți nu le mai place! </l>
                  <l>De cînd cinăm și cîntă Demodoc, </l>
                  <l>Tot plînge-acest străin și nu mai tace. </l>
                  <l>Eu bine văd că-n suflet are-un foc; </l>
                  <l>Și lira de-ar tăcea, mai bine-ar face. </l>
                  <l>Nu triști ne vrem aci-n frumosul loc, </l>
                  <l>Ci toți voioși, și noi și tu, străine, </l>
                  <l>C-așa-i frumos și-așa se și cuvine! </l>
                  <l>Căci toate-n cinstea ta sînt azi serbate, </l>
                  <l>Și-acest ospăț și nava ce-ți vom da </l>
                  <l>Și cîte-ți vor mai fi din suflet date. </l>
                  <l>Căci orișice străin cînd te-ar ruga. </l>
                  <l>De nu ești un hain, îl ai ca frate. </l>
                  <l>Dar nici tu să n-ascunzi ce-om întreba, </l>
                  <l>Cătînd să spui cu vicleșug, străine, </l>
                  <l>C-așa nici nu-i frumos și nici nu-i bine! </l>
                  <l>Și țara ta și-orașul și poporul </l>
                  <l>Tu spune-ni-l, ca-n drumul ce-o să-l faci. </l>
                  <l>Să-ți știe nava gîndul tău și dorul. </l>
                  <l>Căci nu găsești nici cîrme la feaci </l>
                  <l>Cum alte nave au, și-astfel nici zborul </l>
                  <l>Pe mare-al lor n-atîrnă de cîrmaci, </l>
                  <l>Ci singure știu vrerile și gîndul </l>
                  <l>Oricui și-oriunde-un drum ar fi făcîndu-l. </l>
                  <l>Și știu și-orașele și-oricare țară </l>
                  <l>Din orice loc al lumii, și străbat </l>
                  <l>Prin neguri multe-o noapte-oricît de-amară. </l>
                  <l>Ca vîntu-n zbor al mării cîmp sărat. </l>
                  <l>Și nu-i nimic cumplit ca să le pară </l>
                  <l>Primejdie-n drum, și-i drept că nici nu pat </l>
                  <l>Nimic, și nici o frică n-au de moarte, </l>
                  <l>Decît de una, și ni-e grijă foarte, </l>
                  <l>De ce spunea bătrînul meu părinte, </l>
                  <l>Că prea petrecem pe străini oricînd, </l>
                  <l>De-oriunde vin la noi, și ține minte </l>
                  <l>Poseidon asta cu mînie-n gînd. </l>
                  <l>De nu vom înceta de-aci nainte, </l>
                  <l>O nav-a noastr-o va-neca pe cînd </l>
                  <l>Veni-ne-va din drum, ca să-și răzbune, </l>
                  <l>Și și pe-al nostru-oraș un deal va pune. </l>
                  <l>Așa ne tot spunea bătrinul tată. </l>
                  <l>Dar toate-acestea cîte le cînta </l>
                  <l>Vor fi să fie-ori nu vor fi vrodată, </l>
                  <l>Așa va fi cum Dumnezeu va da. </l>
                  <l>Tu spune-acum dreptate-adevărată: </l>
                  <l>Ce țări văzuși tu-n pribegia ta, </l>
                  <l>Ce neamuri cunoscuși prin larga lume, </l>
                  <l>Ce-orașe ele au și care-anume? </l>
                  <l>Și cari, trăind sălbateci ca mișeii, </l>
                  <l>N-au legi și drepturi și cu alții-s cruzi? </l>
                  <l>Și cari primesc străini și roagă zeii? </l>
                  <l>Să-mi spui apoi de ce-ai tu ochii uzi </l>
                  <l>Cînd stai și-asculți cîte-au răbdat aheii </l>
                  <l>Și plîngi de cîte ori de-Ulise-auzi? </l>
                  <l>Doar zeii-au tors acel război, cu toții, </l>
                  <l>Să fie cîntec spre-a-l cînta nepoții, </l>
                  <l>Din guri în guri purtîndu-l cîntăreții! </l>
                  <l>Ori poate că la Troia ți-a pierit </l>
                  <l>Vro rudă bună, dintre cei ce-ai vieții </l>
                  <l>Sînt cei dintîi în neamul înrudit, </l>
                  <l>Vrun ginere, sau socru-ori chiar băieții, </l>
                  <l>Ori poate-un soț cu-adevărat iubit, </l>
                  <l>Căci soțul drag, cu vreri adevărate, </l>
                  <l>Nu-i nicidecum mai rău decît un frate!”</l>
               </lg>
            </div>
            <div type="div2">
               <head>
                  <label>Cartea IX</label>
                  <lb/>Polifem</head>
               <lg>
                  <l>Și-așa-nceput-a Odiseu cuvîntul: </l>
                  <l>„Puternice-Alcinou! Popor al meu, </l>
                  <l>Tu cel mai strălucit pe-ntreg pămîntul! </l>
                  <l>Plăcut e-ntr-adevăr s-asculți mereu </l>
                  <l>Pe asemeni cîntăreț ce-și cîntă cîntul </l>
                  <l>Cu glas ce pare-a fi al unui zeu! </l>
                  <l>Mai dulce-un lucru nu cred eu să fie, </l>
                  <l>Decît un neam întreg în veselie, </l>
                  <l>Cînd stînd pe bănci dau lirei ascultare, </l>
                  <l>Iar crainicii turnîndu-le-n păhar </l>
                  <l>Tot scot din olul cel cu pîntec mare, </l>
                  <l>Și-s pline mesele de-al hranei dar; </l>
                  <l>Acest un lucru cel mai dulce-mi pare! </l>
                  <l>Dar tu dorești s-auzi al meu amar, </l>
                  <l>Să scurm eu însumi ce-n adînc mă scurmă. </l>
                  <l>Dar ce să-ți spui întîi, și ce pe urmă? </l>
                  <l>Căci zeii-au vrut cu multe să mă certe. </l>
                  <l>Voi spune deci de-ntîi cum mă numesc, </l>
                  <l>Să știți și voi, căci dac-o să mă ierte </l>
                  <l>Seninii zei și-o fi să mai trăiesc, </l>
                  <l>S-aveți amic pe-Ulise-al lui Laerte, </l>
                  <l>Oricît de-ndepărtat de voi trăiesc. </l>
                  <l>Eu multe-ncurcături făcui prin lume </l>
                  <l>Și pînă-n cer se știe de-al meu nume. </l>
                  <l>Din țara cea cu-apusuri uimitoare, </l>
                  <l>Din Itaca sînt eu. Și-un munte sfînt, </l>
                  <l>Nerit, e-n ea, cu culmi răsunătoare. </l>
                  <l>Din josul ei deci multe-ostroave sînt </l>
                  <l>Și toate-un pîlc, spre-amiazăzi și soare. </l>
                  <l>Zachint și Same cel cu sterp pămînt </l>
                  <l>Și mîndrul Dulichiu; deoparte însă, </l>
                  <l>Mai mică, ea-i spre-apus, nu-n mijloc strînsă </l>
                  <l>Dar crește buni flăcăi, deși-i săracă, </l>
                  <l>Și nici un loc pe lume n-am aflat </l>
                  <l>Ca țara mea așa de mult să-mi placă! </l>
                  <l>O, cît vru Circe-n mîndrul ei palat, </l>
                  <l>Cît vru Calipso zîna să mă facă </l>
                  <l>Să stau la ele, să le fiu bărbat! </l>
                  <l>Dar niciodată n-au putut, vezi bine, </l>
                  <l>S-abată sufletul semeț din mine. </l>
                  <l>Căci nu-i nimic mai dulce pe sub soare </l>
                  <l>Decît părinții dulci și țara ta! </l>
                  <l>Chiar și avînd averi nemuritoare </l>
                  <l>Și-n larg palat întraurit de-ai sta, </l>
                  <l>Cind ești străin, străinul loc te doare! </l>
                  <l>Deci dar-acum să-ncep a-ți arăta </l>
                  <l>Ce tristă-ntoarcere-mi torsese Joe, </l>
                  <l>De cînd plecai cu-ai mei din arsa Troie. </l>
                  <l>De-abia plecai din Ilion și vîntul </l>
                  <l>M-a-mpins pe la ciconi. Aici, cu-ai mei, </l>
                  <l>Ucisei pe bărbați, prădînd pămîntul, </l>
                  <l>Și-am dat la soți și aur și femei, </l>
                  <l>La toți la fel, nevrînd s-aud cuvîntul </l>
                  <l>Că-mi fac mai mare parte decît ei. </l>
                  <l>Deci îi rugai să ne grăbim cu fuga, </l>
                  <l>Dar ei, nebunii, nu-mi primiră ruga, </l>
                  <l>Ci, bînd mereu, de-ospețe s-apucară. </l>
                  <l>Tăind și boi și multe vite mici. </l>
                  <l>Dar repede ciconii-atunci chemară, </l>
                  <l>Acei ce mai puțini trăiau pe-aici, </l>
                  <l>Pe alți de-ai lor mai din adînc din țară, </l>
                  <l>Cari foarte mulți erau, și mai voinici, </l>
                  <l>Și bine se luptau pe cai buieștri, </l>
                  <l>Dar și pe jos văzui că sînt măieștri. </l>
                  <l>Veniră deci pe-amurgul dimineții, </l>
                  <l>Și mulți cîte-n păduri copacii-au foi, </l>
                  <l>Și-așa-n sfîrșit atunci văzurăm, bieții, </l>
                  <l>Că Zevs ne-mpresura cu mari nevoi </l>
                  <l>Și-amar ne toarse-aici ursita vieții. </l>
                  <l>Deci stînd pe lîngă nave-n loc, și noi </l>
                  <l>Și ei, ne-nvălmășeam în mare luptă, </l>
                  <l>Zvîrlind cu lănci în furia nentreruptă. </l>
                  <l>Cît timp suia deci sfînta dimineață </l>
                  <l>Spre cer de-amiazi, i-am tot răspins pe toți, </l>
                  <l>Deși puțini, și ei, cei mulți, o ceată. </l>
                  <l>Dar cînd era pe cînd juncanii-i scoți </l>
                  <l>Din jug, pe cîmp, noi inima-ndrăzneață </l>
                  <l>Pierzîndu-ne-o, ne-au frînt! Și dintre soți </l>
                  <l>Pierdui tot cîte șase de-orice navă. </l>
                  <l>Deci cei scăpați de-ursita-ne grozavă. </l>
                  <l>Fugeam pe larg, bocind în suf.et foarte </l>
                  <l>Pe-ucișii soți, dar și voioși în gînd </l>
                  <l>C-am fost scăpați noi ceștialalți de moarte </l>
                  <l>Dar navele s-opreau apoi nevrînd </l>
                  <l>Să meargă, pînă cînd pe-acei de soarte </l>
                  <l>Bătuți și-uciși acolea de curînd </l>
                  <l>Eu nu-i chemai, pe fiecare-anume </l>
                  <l>Strigat pe rînd, de trei ori și pe nume </l>
                  <l>Dar Zevs din cer stîrni atunci deodată </l>
                  <l>Cumplit un vînt de nord, care-a adus </l>
                  <l>Și ploi și vifor, și pieri-necată </l>
                  <l>Și marea-n nori, și cerul sfînt de sus, </l>
                  <l>Și-a curs apoi o noapte-nfricoșată. </l>
                  <l>Deci navele pe-o dung-acum s-au pus, </l>
                  <l>Iar vîntu-n furie-a spintecat vîntrele, </l>
                  <l>Că-n trei și-n patru-a rupt, mușcînd în ele </l>
                  <l>Pe acestea deci, spre-a nu le da pierzării, </l>
                  <l>Le-am tras pe nave-ntr-un potop de ploi, </l>
                  <l>Iar navele le-am scos pe prundul mării </l>
                  <l>Deci două nopți și două zile-apoi </l>
                  <l>Am stat mîncați de-amarul întristării </l>
                  <l>Și-al multui chin al trudelor din noi. </l>
                  <l>Pe-un cer senin apoi cînd Eos, zeea, </l>
                  <l>Îi dete curs să-nceapă ziua treia, </l>
                  <l>Catarg am pus și pînze-apoi și toate, </l>
                  <l>Iar noi ședeam, căci navelor domol </l>
                  <l>Și-un vînt le da, și cîrma, curs să-noate. </l>
                  <l>Și-așa aș fi sosit cu-ntregul stol </l>
                  <l>De soți nevătămat și-acasă, poate! </l>
                  <l>Pe cînd făceam Maleei îns-ocol, </l>
                  <l>Al apei curs și-a vîntului putere </l>
                  <l>Mă-mpinse-n larg în jos pe sub Citere. </l>
                  <l>Deci nouă nopți m-a dus șuierătorul </l>
                  <l>Și răul vînt, și-ajunserăm în zori </l>
                  <l>A zecea zi la lotofagi, poporul </l>
                  <l>De oameni ce trăiesc c-un fruct de flori. </l>
                  <l>Aici am tras la mal, cătînd izvorul </l>
                  <l>Cu ape dulci, și nezăbăvitori </l>
                  <l>Gătirăm prînz. Deci după somnul mesei, </l>
                  <l>Doi inși iscoditori din gloat-alesei </l>
                  <l>Și-un crainic le-am mai dat, iar ei plecară </l>
                  <l>Să-ntrebe ispitind cine-s acei </l>
                  <l>Ce-aici trăiesc și țin această țară. </l>
                  <l>Mergînd au dat de lotofagi. Dar ei, </l>
                  <l>Acești ce-au hrană lot, nu-ntîmpinară </l>
                  <l>Cu nici un gînd dușman pe soții mei, </l>
                  <l>Ci lot le-au dat, să-l guste-ntrebătorii. </l>
                  <l>Dar care cum gusta din fructul florii, </l>
                  <l>Nici nu venea-napoi cu veste-acasă, </l>
                  <l>Nici gînd n-avea de-ntors, ci, dus de tot. </l>
                  <l>Ca omul cărui de nimic nu-i pasă </l>
                  <l>Sta, vrînd să stea mereu să roadă lot. </l>
                  <l>Pe-aceștia deci, nevrînd de-aici să iasă, </l>
                  <l>Silit am fost cu răul să mi-i scot, </l>
                  <l>Pe sus ducîndu-i, și-mi plîngeau, nebunii, </l>
                  <l>Ci-n bănci pe navă i-am legat cu funii. </l>
                  <l>Iar celorlalți, cari nu gustară lotul, </l>
                  <l>Le-am dat porunci ca repede-alergînd </l>
                  <l>Să prindă vîsla și să-nceapă-notul, </l>
                  <l>Ca nu cumva și ei din lot gustînd, </l>
                  <l>Să-și uite dulcea țar-a lor cu totul. </l>
                  <l>Iar ei veniră toți și-apoi intrînd </l>
                  <l>La locul lor pe bănci, vîslau băieții, </l>
                  <l>Bătînd adîncu-n numărul lopeții. </l>
                  <l>Și-așa pluteam cu inima amară. </l>
                  <l>Și-ajunsem la ciclopi. Acești mișei </l>
                  <l>Și-obraznici uriași au proprie-o țară, </l>
                  <l>Și totu-n ea de-a gata de la zei, </l>
                  <l>Căci nici nu seamănă și nici nu ară, </l>
                  <l>Ci toate cresc de sineși pentru ei, </l>
                  <l>Și-n cîmp bucate făr-a pune plugul, </l>
                  <l>Și nesfîrșit în struguri au belșugul. </l>
                  <l>Iar Zevs din cer cu ploaie roditoare </l>
                  <l>Le crește vii și grîu și orz și-alac, </l>
                  <l>Dar n-au nici adunări sfătuitoare, </l>
                  <l>Nici legi și drepturi pentru ei nu-și fac. </l>
                  <l>Ci-n peșteri largi pe culmi răsunătoare </l>
                  <l>Trăind răzleți, tot insu-i după plac </l>
                  <l>Stăpîn pe-ai săi pe ciți îi are-n casă, </l>
                  <l>Iar de-alții-n jur ce fac. nimic nu-i pasă. </l>
                  <l>În fața țării lor se-ntinde-n mare </l>
                  <l>Un mic ostrov, dar mari sînt codrii săi. </l>
                  <l>Nu-i nici lipit, dar nici departe tare. </l>
                  <l>Și multe ciute-n umedele văi, </l>
                  <l>Căci nu străbat plugari pustia zare </l>
                  <l>Și nici nu le-nspăimîntă cu căpăi </l>
                  <l>Gonaci de-acei ce-au trude mari să-nfrunte </l>
                  <l>Bătînd păduri și grele culmi de munte. </l>
                  <l>Nici om nu scurm-ogoarele cu plugul, </l>
                  <l>Nici turme-aici nu mînă vrun păstor, </l>
                  <l>Nici boi nu sînt ca să cunoască jugul, </l>
                  <l>Ci numa-n munți al ciutelor popor. </l>
                  <l>Nici nu cunosc ciclopii meșteșugul </l>
                  <l>Să facă nave, și nici n-au ai lor </l>
                  <l>Cu mîni dibace-ndămînateci meșteri, </l>
                  <l>Și-așar-nfundați acești ciclopi prin peșteri, </l>
                  <l>Nu trec să vadă limbi și țări străine </l>
                  <l>Și-orașele-mprejur, cum de-obicei </l>
                  <l>Trec oamenii mergînd prin țări vecine </l>
                  <l>Și-n tind așa cunoașterea-ntre ei. </l>
                  <l>Le-ar fi și-ostrovul locuit mai bine, </l>
                  <l>Căci bun e-n toate și cu tot ce vrei, </l>
                  <l>Și-au mari pășuni cu umbră și izvoare </l>
                  <l>Și mai ales au vii nepieritoare </l>
                  <l>Și șes de-arat destul, și cît e anul </l>
                  <l>Sînt ploi la timp, și-ar crește orice fel </l>
                  <l>De rod, și-ar fi nespus de rodnic lanul. </l>
                  <l>Scurmîndu-l chiar și numai puțintel. </l>
                  <l>Și este și-un liman și-i bun limanul, </l>
                  <l>Căci nu-i nevoie nici de ancoră-n el </l>
                  <l>Și nici de-odgoane, ci rămîne vasul </l>
                  <l>Cît timp ai vrea să faci de lung popasul. </l>
                  <l>Și-aci-n liman, frumos ieșind izvorul </l>
                  <l>Din peșteră se scurge-n jos curat. </l>
                  <l>Și-un șir de plopi umbrește rîușorul. </l>
                  <l>Deci noi sosind, aici am fost intrat, </l>
                  <l>Și-un zeu ne-a fost din cer conducătorul </l>
                  <l>Ce-n loc ne-aduse atîta de-apărat; </l>
                  <l>Căci deasă ceață fu, iar alba lună </l>
                  <l>Sta-n negri nori, ca-n vreme de furtună, </l>
                  <l>Și nimeni nu putu să vadă locul, </l>
                  <l>Nici valuri n-am simțit cari lungi venind </l>
                  <l>Din larg de mare-și fac spre maluri jocul. </l>
                  <l>Și-așa-n nebănuit liman sosind, </l>
                  <l>Am dat corabia-n mal, ne-aprinsem focul, </l>
                  <l>Iar după ce-am strîns pînzele, ieșind </l>
                  <l>Pe-al mării prund, durmirăm după cină, </l>
                  <l>Dorind s-avem și-a zilei dragi lumină. </l>
                  <l>Cînd Zorile-au sosit cu flori în plete, </l>
                  <l>Pe mal noi ne-nvîrteam privind mirați. </l>
                  <l>Iar nimfele-a lui Zevs frumoase fete </l>
                  <l>Treziră ciute-n munții-ntunecați, </l>
                  <l>Și-un prînz pentru tovarăși Zevs ne dete. </l>
                  <l>Deci lănci și arcuri sprintenii fărtați </l>
                  <l>Luînd din nave și-mpărțindu-mi soții </l>
                  <l>În trei, vînam prin văi acum cu toții, </l>
                  <l>Iar Zevs ne-a-nveselit cu prăzi plăcute! </l>
                  <l>Deci douăzeci de nave-avînd, de vas </l>
                  <l>Am dat prin sorți tot cîte nouă ciute, </l>
                  <l>Iar mie singur zece mi-au rămas. </l>
                  <l>Deci ziua-ntreagă frații pe-ntrecute </l>
                  <l>Mîncam fripturi și-n multe oale-am tras </l>
                  <l>Plăcutul vin. (Și-aveam din mila Pronii, </l>
                  <l>Că-n țara lor cînd am prădat ciconii </l>
                  <l>Luasem vin in chiupuri cu duiumul.) </l>
                  <l>Și-așa-n ostrovul foarte lîngă noi </l>
                  <l>Priveam pe coastă-n sus cum urcă fumul, </l>
                  <l>Și guri noi auzeam, și glas de oi </l>
                  <l>Și capre ce-și cătau spre-ocoale drumul. </l>
                  <l>Iar cînd veni și sfînta noapte-apoi, </l>
                  <l>Durmeam întinși pe-al mării mal cu toții. </l>
                  <l>Ci-n zori făcui un sfat obștesc cu soții </l>
                  <l>Și-am zis așa: «Voi stînd vă veți petrece </l>
                  <l>Cu vin și cu fripturi, fărtați ai mei, </l>
                  <l>Iar eu cu nava mea și-ai mei voi trece </l>
                  <l>Dincolo la ciclopi, să văd la ei </l>
                  <l>Ce oameni sînt? Știu și ei să se plece </l>
                  <l>Cu inima puternicilor zei, </l>
                  <l>Primesc străini și știu vro omenie? </l>
                  <l>Ori sînt nedrepți și silnici în trufie </l>
                  <l>Am zis, și-am dat porunci, și-ndată-mare </l>
                  <l>Am tras odgoanele din mal, și-ntrînd </l>
                  <l>Ședeau pe bănci la locu-i fiecare, </l>
                  <l>Pe-al mării șes cu vîslele bătînd </l>
                  <l>Deci cînd am fost ajuns la malul care </l>
                  <l>Aproape-a fost, suirăm, și-n curînd </l>
                  <l>Am dat pe mal de-o peșteră boltită, </l>
                  <l>De dafini mari frumos în jur umbrită. </l>
                  <l>Ocoale-aveau și oi nenumărate </l>
                  <l>Și capre-aici, iar gardu-n loc de pari, </l>
                  <l>Bucăți de stînci c-un capăt îngropate, </l>
                  <l>Și brazi cu vîrfu-n nori și vechi stejari </l>
                  <l>Ascuns aici, trăia-n singurătate </l>
                  <l>Un om dintre ciclopii-aceștia mari, </l>
                  <l>Un dosnic om ce păstorea sălbatec, </l>
                  <l>Umblînd răzleț de-ai săi și singuratec. </l>
                  <l>În neagra-i peșter-a cumplitei stîne </l>
                  <l>Clocea mișele fapte-acest scîrbos, </l>
                  <l>Căci și era-ntr-a firii lui păgîne </l>
                  <l>Mărime-a trupului și nalt și gros </l>
                  <l>Și nu ca unul ce mănîncă pîne, </l>
                  <l>Ci-așa cum pare piscul păduros </l>
                  <l>Al lanțului de munți cu creste nalte, </l>
                  <l>Mai nalt, privind de sus la celelalte. </l>
                  <l>Alesei deci fărtați să mă-nsoțească, </l>
                  <l>Pe doisprăzece inși voinici la pas, </l>
                  <l>Iar alții-au stat la navă s-o păzească. </l>
                  <l>Și-așa plecai. Și-aveam cu noi un vas </l>
                  <l>Cu negru vin ce-avea dumnezeiască </l>
                  <l>Dulceață la băut, și mi-a rămas </l>
                  <l>Din cel de Maron dat, a lui Apolo </l>
                  <l>Un preot în Ismar, căci eu pe-acolo </l>
                  <l>Cruțai pe-acesta cînd prădai Ismarul, </l>
                  <l>Pe el, ou pe nevastă și-un fecior, </l>
                  <l>De șapte ori mi-a rîndurat cîntarul </l>
                  <l>Cu aur scump și-mi dete și-un ulcior </l>
                  <l>De-argint curat, și vinu-acesta, darul </l>
                  <l>De care nu știură-n casa lor </l>
                  <l>Nici slugile, nici nime-n lumea asta, </l>
                  <l>Ci singur el, găzdoaia și nevasta. </l>
                  <l>Deci unsprăzece chiupuri el îmi dete, </l>
                  <l>Un vin curat pe care el turna </l>
                  <l>Măsuri de apă, ca să nu-l îmbete, </l>
                  <l>De douăzeci de ori; și-astfel era </l>
                  <l>Că, bînd, doreai să-ți fie-apururi sete, </l>
                  <l>De bun la gust și sfînt miros ce da! </l>
                  <l>Umplui din el deci cît putu cuprinde </l>
                  <l>Burduful larg, și-n sac luai merinde, </l>
                  <l>Că-n suflet eu vedeam destul de bine </l>
                  <l>Că am să mă-ntîlnesc c-un uriaș </l>
                  <l>Cumplit și mult mai tare decît mine, </l>
                  <l>Ce nu cunoaște-n sufletu-i trufaș </l>
                  <l>Nici legi și nici nimic ce se cuvine. </l>
                  <l>Sosirăm deci la largul său locaș, </l>
                  <l>Dar nu era-năuntru, căci plecase </l>
                  <l>Din zori pe deal să-și pască turme grase. </l>
                  <l>Deci dam pe lîngă peșteră tîrcoale, </l>
                  <l>Privind mirați la toate-n jurul ei, </l>
                  <l>Și brînza prin găleți și cașul moale, </l>
                  <l>Și-n țarcuri multe-nchișii iezi și miei, </l>
                  <l>Miori aici, vătui într-alte-ocoale, </l>
                  <l>Și strînși deoparte cei mai mititei. </l>
                  <l>Și putini și găleți ce-avea oierul, </l>
                  <l>Și-n toate-avîndu-și laptele și zerul! </l>
                  <l>Deci soții mă-ndemnau cu multă rugă </l>
                  <l>Să nu mai stăm, ci-n grabă din ponor </l>
                  <l>Scoțînd brînzeturi s-o luăm la fugă. </l>
                  <l>Ba iezi apoi, din țarcurile lor </l>
                  <l>Și tineri miei de cei lăsați să sugă, </l>
                  <l>În cîrduri să-i pornim și cu de zor, </l>
                  <l>Plutind cu ei pe marea cea sărată. </l>
                  <l>Și-ah, bine ne-ar fi fost s-ascult o dată </l>
                  <l>Dar n-ascultai, căci foarte-aveam și dorul </l>
                  <l>Să-l văd, și m-așteptam folos să trag. </l>
                  <l>Dar cînd era să vie-ngrozitorul, </l>
                  <l>N-avea să fie soților mei drag! </l>
                  <l>Deci caș luînd și brînză din ponorul </l>
                  <l>Ciclopului, mîncam, și-acolo-n prag </l>
                  <l>Și foc făcurăm, și-așteptam. Și-n urmă </l>
                  <l>Veni și el, mînîndu-și marea turmă. </l>
                  <l>O sarcin-aducea de crengi uscate, </l>
                  <l>S-aprindă focul, și de sus apoi </l>
                  <l>Cumplita sarcin-o trînti din spate, </l>
                  <l>Și-un mare vuiet se făcu, iar noi </l>
                  <l>Fugeam spre fundul peșterii-nnoptate. </l>
                  <l>Aduse-n urmă capre, deci, și oi, </l>
                  <l>Pe cele mulgătoare,-n văgăună, </l>
                  <l>Lăsînd pe-afară sterpele-mpreună. </l>
                  <l>Apoi mergînd, cu mînile-amîndouă </l>
                  <l>O piatră-n ușe-a pus, cum n-ar putea </l>
                  <l>S-o miște, cred, nici douăzeci și două </l>
                  <l>De care mari, cu boi trăgînd la ea. </l>
                  <l>Așa de mare-a fost, și nu căci nouă </l>
                  <l>In multă spaimă poate ne părea. </l>
                  <l>Șezînd apoi, a muls lăptoasa turmă </l>
                  <l>De capre iuți și oi, și-a pus în urmă </l>
                  <l>Sugaci sub orice mamă copilașul. </l>
                  <l>Din mulsul lapte-o parte-apoi l-a prins </l>
                  <l>Și strînse-n coșuri de mlădițe cașul; </l>
                  <l>Iar altă parte și-o păstră-ntr-adins </l>
                  <l>Să-l bea chiar azi de cină uriașul. </l>
                  <l>Un mare foc în urmă și-a aprins, </l>
                  <l>Cînd tot ce-avu de lucru isprăvise; </l>
                  <l>Atunci el ne văzu și stînd, ne zise: </l>
                  <l>«Dar voi? Ce vreți aici? Și ce-ntîmplare </l>
                  <l>V-aduce-ncoa? Vro țintă-n drum aveți, </l>
                  <l>Ori ca și hoții rătăciți pe mare, </l>
                  <l>Vînînd norocul lor, cînd îndrăzneți </l>
                  <l>Își pun și capul în primejdie mare, </l>
                  <l>Spre-a face rău străinilor drumeți?» </l>
                  <l>A zis și ne-ngrozi și-a lui făptură </l>
                  <l>Și glasul ce-i ieșea tunînd din gură. </l>
                  <l>Dar eu văzînd amarnica nevoie, </l>
                  <l>Așa i-am dat răspuns: «Sîntem ahei </l>
                  <l>Și-acasă ne-ntorceam din arsa Troie. </l>
                  <l>Ci-mpinși de vînt în largul mării cei </l>
                  <l>Cu valuri mari, căci poate-așa vru Joe, </l>
                  <l>Pe-alt drum am apucat cu soții mei. </l>
                  <l>Stăpîn ni-e Agamemnon cel cu nume </l>
                  <l>Ce pînă-n cer ajunge-acum prin lume, </l>
                  <l>Căci tare-oraș bătu și mari popoare! </l>
                  <l>Cădem acu-n genunchi, că doar nerai da </l>
                  <l>Vrun dar de oaspe-ori a’.tfel de-ajutoare! </l>
                  <l>Preabunule, cerșim în casa ta, </l>
                  <l>Cinstește zeii deci, și dă-i onoare </l>
                  <l>Lui Zevs, căci are-n apărarea sa </l>
                  <l>Pe oaspeți și străini cari milă cată.» </l>
                  <l>I-am zis, dar el cumplit răspunse-ndată: </l>
                  <l>«Băiete, ești nebun, cum bag de seamă, </l>
                  <l>Ori vii dintr-alte lumi, că văd că vrei </l>
                  <l>Să cred în zei și-n știu-eu cum vi-i cheamă. </l>
                  <l>Dar nouă nu ne pasă nici de zei </l>
                  <l>Și nici de Zevs al vostru nu ni-e teamă, </l>
                  <l>Căci noi sîntem mai vrednici decît ei! </l>
                  <l>De frica lor să nu crezi tu, străine, </l>
                  <l>Că am să-ți cruț ori soții, ori pe tine. </l>
                  <l>Dar spune-ntîi: de cînd ești dus de-acasă? </l>
                  <l>Și unde ți-ai lăsat tu vasul cel </l>
                  <l>Frumos clădit, cum orișicine-l lasă? </l>
                  <l>Departe e de-aici? Și ce-ai în el?» </l>
                  <l>Așa-ntreba de nava mea rămasă, </l>
                  <l>Dar nu-i era lui scris să-nșele-astfel </l>
                  <l>Pe-un om care știam nenumărate. </l>
                  <l>Deci vorbe-am zis cu vicleșug cătate: </l>
                  <l>«Stăpînul cel ce zguduie pămîntul, </l>
                  <l>Poseidon, mi-o sfărmă pe cînd eram </l>
                  <l>La malul vostru, căci pornindu-și vîntul, </l>
                  <l>Mi-o duse către stînci, și n-o mai am! </l>
                  <l>Acolo și-au găsit ai mei mormîntul, </l>
                  <l>Și-abia scăparăm noi» — dar încă stam </l>
                  <l>Vorbind, cînd el un braț lăsînd să cadă </l>
                  <l>Spre stolul nostru, prinse din grămadă </l>
                  <l>Pe doi de-ai mei, acest crescut în munte, </l>
                  <l>Bătîndu-i de pămînt ca pe căței, </l>
                  <l>Încît și creieri suri și mațe crunte </l>
                  <l>Stropeau pămîntul negru de subt ei. </l>
                  <l>Apoi, rupîndu-i în bucăți mărunte, </l>
                  <l>Mînca,-nfundînd în el, pe soții mei, </l>
                  <l>Ca leu-n munți grăbit în bot să-nhațe </l>
                  <l>Și oase tari și cărnuri moi și mațe. </l>
                  <l>Iar noi plîngeam cu mînile-nălțate, </l>
                  <l>Căci nu știam ce va mai fi cu noi, </l>
                  <l>Și reci sudori ne-alunecau pe spate. </l>
                  <l>Dar el, umplîndu-și pîntecul apoi </l>
                  <l>Cu cărnuri omenești, și pe-ndopate </l>
                  <l>Bînd lapte mult, se-ntinse printre oi </l>
                  <l>Și-așa durmea, cumplit, precum se-ntinse. </l>
                  <l>Mînie-acum în suflet mi s-aprinse, </l>
                  <l>Și-mi dete-n gînd să spintec pe spurcatul </l>
                  <l>Ciclop, cu spada; să i-o-nfig, cătînd </l>
                  <l>În care loc îi stă lipit ficatul </l>
                  <l>De inimă. Dar fui oprit de-un gînd. </l>
                  <l>Căci robi rămași, aci-n întunecatul </l>
                  <l>Ponor am fi pierit, nemaiputînd </l>
                  <l>Să dăm deoparte bolovanul porții, </l>
                  <l>Deci înșiși ne-am fi fost făptașii morții. </l>
                  <l>Și-am stat o noapte-așa cu plîns și rugă; </l>
                  <l>Și greu sosi și ziua pentru noi. </l>
                  <l>El mare-un foc își ațîță pe fugă </l>
                  <l>Și iar mulgînd lăptoasele lui oi, </l>
                  <l>Sub mame-a pus la ugere să sugă </l>
                  <l>Și miei și iezi, și isprăvind apoi </l>
                  <l>Și alte trebi, a prins în grabă iarăși, </l>
                  <l>Făcînd dintr-înșii prînz, pe doi tovarăși. </l>
                  <l>Sătul deci dete turmei drum afară, </l>
                  <l>Cînd marele pietroi din ușa lui </l>
                  <l>Ușor l-a ridicat, punîndu-l iară, </l>
                  <l>Cum tolbei cu săgeți capac îi pui. </l>
                  <l>Cu mare zgomot el se duse dară. </l>
                  <l>Iar eu, rămas, prin mintea mea zbătui </l>
                  <l>Un gînd și-alt gînd și plănuiam viclene, </l>
                  <l>Că doar m-ar scoate din necaz Atene. </l>
                  <l>Găsii deci asta, ca să trecem hopul. </l>
                  <l>Era-n ocol o cață de măslin, </l>
                  <l>Pe care, verde, și-o ținea ciclopul </l>
                  <l>S-o poarte-apoi uscată pe deplin. </l>
                  <l>Privind la ea, mi se părea cît plopul, </l>
                  <l>Sau cît al navei cei cu pîntec plin </l>
                  <l>De mărfuri grele nalt îi e catargul, </l>
                  <l>Cînd douăzeci de vîsle-a ei bat largul. </l>
                  <l>Dintr-asta deci tăindu-mi o bucată </l>
                  <l>Cam cît un braț de lungă, le-o dădui </l>
                  <l>S-o facă soții netedă; și-ndată, </l>
                  <l>Cioplindu-i vîrf, țepușă mi-o făcui. </l>
                  <l>Apoi, sub spuza de sub foc băgată, </l>
                  <l>Călind-o-ncet, cătai un loc s-o pui </l>
                  <l>Sub mult gunoi, c-aveai unde-o ascunde, </l>
                  <l>Că sta-n ponor gunoi grămezi oriunde. </l>
                  <l>Iar lor le poruncii prin sorți să scoată </l>
                  <l>Pe-acei ce-aveau cu mine-n rînd să stea </l>
                  <l>Să-nfigem paru-n ochi, și vremea toată </l>
                  <l>Aproape stîndu-mi, ajutor să-mi dea. </l>
                  <l>Ieșiră patru, cei mai buni din gloată </l>
                  <l>Și cei ce-au fost pe-ntreagă voia mea, </l>
                  <l>Că-n inimă doream chiar ei să fie. </l>
                  <l>Deci stînd, îl așteptam acum să vie. </l>
                  <l>Spre seară el sosind, mînă de-a rîndul </l>
                  <l>Și capre-n peșteră, și țapi și oi, </l>
                  <l>Ocolul nalt de-afară gol lăsîndu-l; </l>
                  <l>Căci ori ne bănuia, cum cred, pe noi, </l>
                  <l>Ori poate-un zeu din cer îi dete gîndul! </l>
                  <l>Deci puse-n ușă groaznicul pietroi, </l>
                  <l>Și, stînd plecat, mulgea-n străcurătoare </l>
                  <l>Și capre-acum și oi behăitoare, </l>
                  <l>Punînd sub mame iedul său și mielul. </l>
                  <l>Deci după ce le-a muls, a apucat </l>
                  <l>Pe doi fărtați de-ai mei și tot în felul </l>
                  <l>Cum ieri făcu, i-a rupt și i-a mîncat. </l>
                  <l>Eu, nescâpîndu-mi din vedere țelul, </l>
                  <l>În cup-atunci vin negru i-am turnat </l>
                  <l>Și stînd în fața lui, vorbeam de-aproape: </l>
                  <l>«Ia soarbe tu de-aici din vin, cicloape, </l>
                  <l>Că-i bun, și-o-nghițitură cade bine </l>
                  <l>S-o torni așa pe cărnuri omenești, </l>
                  <l>Și vezi ce vin mai aduceam cu mine! </l>
                  <l>Credeam că tu ca oaspe mă primești </l>
                  <l>Și-anume-l aduceam, și pentru tine, </l>
                  <l>Dar tu te superi și nu vezi cum ești? </l>
                  <l>Ce om ar mai veni de-aci-nainte </l>
                  <l>La casa ta, că nu te porți cuminte!» </l>
                  <l>Am zis, iar el bău, turnînd în gură </l>
                  <l>Deodată vinul, și-arătînd spre foi, </l>
                  <l>Ceru din nou din dulcea băutură. </l>
                  <l>«Mai toarnă vesel! Și să-mi spui apoi </l>
                  <l>Ce nume porți? Să-ți dau, cum îți dădură </l>
                  <l>Și alții,-un dar, să-ți amintești de noi! </l>
                  <l>Că și la noi e vin și crește bine, </l>
                  <l>Dar ăsta e nectar, al tău, străine!» </l>
                  <l>A zis, și i-am turnat în cupa naltă, </l>
                  <l>De trei ori i-am turnat, și a sorbit </l>
                  <l>Prostește-așa trei cupe dup-olaltă. </l>
                  <l>Iar cînd văzui că-n minți i s-a suit </l>
                  <l>Și ochiu-n cap de-atîta vin îi saltă, </l>
                  <l>Cu vorbe dulci ungîndu-l i-am vorbit: </l>
                  <l>«Să-ți spui cum mă numesc? Să viu aproape. </l>
                  <l>Dar nu uita nici tu apoi, cicloape, </l>
                  <l>Să-mi dai, precum ai spus, făgăduitul </l>
                  <l>De tine dar! Eu Nimeni sînt! Și-a mea </l>
                  <l>Iubită maică-mi zice și iubitul </l>
                  <l>Părinte-astfel, și toți, și tu de-ai vrea!” </l>
                  <l>Am zis, și drept răspuns mi-a zis cumplitul: </l>
                  <l>«Pe cel din urmă deci îl voi ținea </l>
                  <l>Pe Nimeni să-l mănînc, și nu-nainte, </l>
                  <l>Și-acesta-i darul cel de-adus aminte.» </l>
                  <l>A zis și s-a trîntit, zăcînd pe spate, </l>
                  <l>Și-atotdomolitorul somn l-a prins. </l>
                  <l>Dar din gîtlej vărsa nemestecate </l>
                  <l>Bucăți de carne și de vin nestins. </l>
                  <l>Iar eu atunci cu mînile-ncleștate </l>
                  <l>Băgai sub spuza focului aprins </l>
                  <l>Țepușa deci să se-nfierbînte bine, </l>
                  <l>Și soții-i îndemnam să stea cu mine. </l>
                  <l>Cînd parul fu să prind-aproape pară, </l>
                  <l>Chiar verde-așa cum fu, și cînd lucea </l>
                  <l>Grozav de-nfierbîntat, l-am scos afară, </l>
                  <l>Iar soții-n jur, și-un demon ne făcea </l>
                  <l>Nespus de iuți. Înfipsem așadară </l>
                  <l>Țepușa-n ochi, iar soții de sub ea </l>
                  <l>Cu mînile-o-nvîrteau; deasupra însă </l>
                  <l>Eu stînd, o apăsam ținînd-o strînsă, </l>
                  <l>Precum un om ce stă și sflederește </l>
                  <l>O grindă de corabie, iar de jos </l>
                  <l>Țin sflederul, pe care-îl cîrmuiește, </l>
                  <l>Alți inși din două părți și trag vîrtos </l>
                  <l>Cureaua lui, și-astfel el se-nvîrtește, </l>
                  <l>Așa călitul par, și greu și gros, </l>
                  <l>In ochi i-l învîrteam, și răvărsate </l>
                  <l>Curgeau de sînge unde-nfierbîntate </l>
                  <l>Și-ntreagă-i arse-a ochiului lumină, </l>
                  <l>Iar abur cald sprîncenele-i pîrli </l>
                  <l>Și genele, și-orbita roșie plină </l>
                  <l>De foc și sînge-ntru adînc trosni, </l>
                  <l>Arzînd tot ochiul pînă-n rădăcină. </l>
                  <l>Precum deci un fierar care-ar căli </l>
                  <l>O teslă mare-ori un topor, și trece </l>
                  <l>Din foc de-a dreptul fieru-n apă rece, </l>
                  <l>Făcînd să sfîrîie grozav de tare </l>
                  <l>Căci asta pune-n fier puteri deplin, </l>
                  <l>Tot astfel sfîriia cu zgomot mare </l>
                  <l>Și ochiu-n jurul pîrghiei de măslin. </l>
                  <l>Deci el a scos un plin de-nfiorare </l>
                  <l>Și-atît de groaznic vai, și-atît de plin </l>
                  <l>De vuiete-a urlat atunci ponorul, </l>
                  <l>Că-n fugă spaima ne-a luat cu zorul. </l>
                  <l>Iar el, zmulgînd țepușa-nfierbîntată, </l>
                  <l>Și toată sînge roș, din ochiul stins, </l>
                  <l>Departe-o azvîrli-n ponor deodată, </l>
                  <l>Și scos din minte de dureri, a prins </l>
                  <l>Să urle-apoi, chemînd cu-nfricoșată </l>
                  <l>Chemare-a sa, pe cîți pe-acel întins </l>
                  <l>Ostrov trăiau, ciclopi, prin peșteri mute, </l>
                  <l>Pe nalte culmi de munți, de vînt bătute. </l>
                  <l>Iar ei au auzit și s-adunară </l>
                  <l>Venind din multe părți, și-au întrebat </l>
                  <l>Stînd roată-n jurul peșterii pe-afară: </l>
                  <l>«Ce-ți este, Polifem, de-ai tulburat </l>
                  <l>A nopții pace-ncît ne deșteptară </l>
                  <l>Atîtea urlete ce-ai scos, din pat? </l>
                  <l>Ori oameni muritori îți prad-averea, </l>
                  <l>Te-omoară-n chip viclean ori cu puterea?» </l>
                  <l>Urlînd, le-a dat din peșteră răspunsul: </l>
                  <l>«Ah, Nimeni nu m-omoară, frați ai mei, </l>
                  <l>Cu sila! Iată, Nimene, pe-ascunsul!» </l>
                  <l>Acest răspuns deci auzindu-l ei: </l>
                  <l>«Păi, sîngur dacă ești în nepătrunsul </l>
                  <l>Ponor, atunci de ce mai zbieri? Ce vrei? </l>
                  <l>Să-ți suferi boala ce de Zevs ți-e dată </l>
                  <l>Și roagă-l pe Poseidon, că ți-e tată!» </l>
                  <l>S-au dus apoi. Iar inima din mine </l>
                  <l>Rîdea, căci eu c-un nume mincinos </l>
                  <l>Pe toți i-am înșelat așa de bine. </l>
                  <l>Dar el, gemînd cu scîncet ticălos, </l>
                  <l>Și-n lături stînca dînd, el stete jos. </l>
                  <l>Cu-ntinse brațe pipăia, nebunul, </l>
                  <l>Că doar ne-ar prinde poate viu pe vreunul, </l>
                  <l>Avea niște berbeci frumoși, spurcatul, </l>
                  <l>Cu lîna pînă pe pămînt, și grei </l>
                  <l>Și foarte grași, și-așa făcui deci sfatul, </l>
                  <l>Să-i leg deolaltă tot pe cîte trei </l>
                  <l>Cu loaze tari (acestea erau patul </l>
                  <l>Ciclopului) și-așa să fac cu ei: </l>
                  <l>Sub cel din mijloc omul să s-apuce, </l>
                  <l>Iar doi s-acopere ce-al treilea duce. </l>
                  <l>Deci trei duceau pe-un om; dar pentru mine </l>
                  <l>Pe cel mai bun din toți mi l-am ales, </l>
                  <l>Și-așa m-am prins de spetele lui pline </l>
                  <l>Și-ntrai subt el și-n părul lui cel des </l>
                  <l>M-am prins cu mînile-ncleștate bine. </l>
                  <l>Astfel eu așteptam acum să ies </l>
                  <l>Și stam subt el cu inimă-ndrăzneață, </l>
                  <l>Dorind s-ajung și sfînta dimineață. </l>
                  <l>Cînd zorile-au venit, deci începură </l>
                  <l>La ușă să se-ndesuie zbierînd, </l>
                  <l>Să iasă turma, și făceau și gură </l>
                  <l>Nemulse mamele-n ocoale stînd. </l>
                  <l>Ciclopul însă, chinuit de-arsură, </l>
                  <l>Sta-n uș-acum și pipăia pe rînd </l>
                  <l>Pe care cum ieșea, pe spate, prostul, </l>
                  <l>Și nici nu bănuia că-i altfel rostul, </l>
                  <l>Că rînd pe rînd cîte-un tovarăș trece, </l>
                  <l>Legat sub pieptul marilor berbeci! </l>
                  <l>Și-n urma tuturor și-al meu berbece, </l>
                  <l>Greoi de Lîna-i și de mine, deci; </l>
                  <l>Simțeam cum pe spinare și-l petrece </l>
                  <l>Cu mînile și-i zise așa: «Tu treci, </l>
                  <l>Berbece drag al meu, azi cel din urmă, </l>
                  <l>Și tu-mi erai oricînd întîiu-n turmă! </l>
                  <l>Tu-n fruntea tuturor pășteai pe cale </l>
                  <l>Și flori și ierbi; și cătră văi ce curg </l>
                  <l>Cu drag murmur, tu-ntîi fugeai la vale, </l>
                  <l>Și-ntîi veneai spre peșteră-n amurg. </l>
                  <l>Și-acum la coadă tu! Ți-e poate jale, </l>
                  <l>Că roși șiroaie calde mi se scurg </l>
                  <l>Din ochiul scos? Că mă-mbătară hoții, </l>
                  <l>Acest mișel de Nimene cu soții! </l>
                  <l>Dar n-o să-mi scape el, că n-are unde! </l>
                  <l>Tu minte-acum, ca mine, de-ai avea, </l>
                  <l>Și dac-ai fi cu glas să-mi poți răspunde </l>
                  <l>Pe unde stă ascuns de frica mea, </l>
                  <l>Să-l scot din colțu-n care mi s-ascunde, </l>
                  <l>Bătîndu-l de păreți i-aș împrăștia </l>
                  <l>Toți creierii pe jos, să-mi scot amarul </l>
                  <l>De cîte rele mi-a făcut tîlharul!» </l>
                  <l>Așa vorbindu-i, l-a lăsat să iasă. </l>
                  <l>Iar cînd apoi de-ajuns mă-ndepărtai </l>
                  <l>De-ocolul lui și de spurcata-i casă, </l>
                  <l>Ieșind de sub berbece, dezlegai </l>
                  <l>Pe soții mei, și iuți, cu turma grasă </l>
                  <l>Pornind-o-n jos, noi o goneam pe plai. </l>
                  <l>La mal se bucurau rămașii foarte </l>
                  <l>De noi aceștia ce-am scăpat de moarte, </l>
                  <l>Dar foarte mult jăleau cu fața plînsă </l>
                  <l>Pe cei uciși în groaznicul ponor. </l>
                  <l>Eu semne le făceam cu ochii însă </l>
                  <l>Și-ndemn le dam să lase plînsul lor. </l>
                  <l>Și-n navă să-mi adune turma strînsă, </l>
                  <l>Ca-n grabă să plecăm, că-i mare zor. </l>
                  <l>Deci stînd la rînd pe lavița vîslării, </l>
                  <l>Băteau cu vîsla sterpul cîmp al mării. </l>
                  <l>Cînd fui departe cît s-aude gura, </l>
                  <l>Strigînd către ciclop, așa-l mustrai: </l>
                  <l>«Rău lucru fu să-ți verși prostește ura </l>
                  <l>Pe oameni slabi, ce-n peșteră-i mîncai! </l>
                  <l>Acum, cic oape, ți-ai umplut măsura </l>
                  <l>Cumplirii tale, că-ndrăzniși să dai </l>
                  <l>Pieririi oaspeți chiar la tine-n casă! </l>
                  <l>Deci Zevs și zeii-acum bătut te lasă!» </l>
                  <l>Așa strigai, dar el cu mult mai tare </l>
                  <l>Urla-n mînie și rupînd apoi </l>
                  <l>Un colț de munte-l azvîrli pe mare. </l>
                  <l>Acesta-n fața navei lîngă noi </l>
                  <l>Căzînd, făcu-n cumplita-i scufundare </l>
                  <l>Să umplă marea și să dea napoi </l>
                  <l>Corabia noastră cu rentoarse valuri, </l>
                  <l>Încît ne-apropia să dăm de maluri. </l>
                  <l>Atunci, văzînd în ce primejdie-o mînă, </l>
                  <l>Luînd o lungă suliță ce-avui, </l>
                  <l>De mal proptind-o cu-ndrăzneață mînă, </l>
                  <l>Împinsei nava pînă ce-o văzui </l>
                  <l>Din nou scăpată și pe larg stăpînă. </l>
                  <l>Deci semn cu capul cătră soți făcui </l>
                  <l>Să scape-al nostru vas de răutate, </l>
                  <l>Iar ei vîslau cu brațele-ncordate. </l>
                  <l>Dar cînd am fost departe-ajuns în mare, </l>
                  <l>De două ori pe-atît ca-ntîiul rînd, </l>
                  <l>Eu iarăși vrui să strig, dar foarte tare </l>
                  <l>Fărtații mă rugau, și mult și blînd: </l>
                  <l>«De ce mai vreai s-ațîți dihania care </l>
                  <l>De-abia acum c-o stîncă aruncînd </l>
                  <l>Ne dete nava pînă lîngă maluri, </l>
                  <l>Încît credeam că toți pierim în valuri! </l>
                  <l>De-aude deci vrun sunet orb rămasul </l>
                  <l>Ciclop acum, va prinde vrun pietroi, </l>
                  <l>Zvîriind spre partea unde-aude glasul, </l>
                  <l>Și, ori va da iar vasul înapoi, </l>
                  <l>Ori capul ni-l va sparge-ori chiar și vasul, </l>
                  <l>Căci foarte tare-aruncă după noi!» </l>
                  <l>Așa mi-au zis, dar nu mă-nduplecară, </l>
                  <l>Că-n inimă purtam mînie-amară. </l>
                  <l>Și-așa strigai din nou: «De-o fi să fie </l>
                  <l>Cîndva să mi te-ntrebe-un om, să-i spui </l>
                  <l>De unde-ți vine-amara ta orbie, </l>
                  <l>Tu spune-așa, că Odiseu, al cui </l>
                  <l>Părinte e Laert, te-orbi-n mînie, </l>
                  <l>Și-n Itaca-n ostrov e casa lui.» </l>
                  <l>Așa i-am zis. Iar el, cu gemet mare, </l>
                  <l>Lui sieși își vorbea și cu mustrare: </l>
                  <l>«M-ajunge, vai, ce scris în zodii-mi fuse </l>
                  <l>Și-mi spuse-acel Telem a lui Efrim, </l>
                  <l>Prorocul cel ce prorocii știuse </l>
                  <l>Și multe noi îl întrebam să știm, </l>
                  <l>Și-aici îmbătrînind la toți ne spuse </l>
                  <l>Ciclopilor, ce soart-o să trăim! </l>
                  <l>De ochi mi-a spus — și iată-s drepte toate — </l>
                  <l>Că fiul lui Laerte mi-l va scoate, </l>
                  <l>Dar eu de-a pururi m-așteptam să vie </l>
                  <l>În țară la ciclopi un om voinic </l>
                  <l>Și foarte tare mi-l credeam să fie! </l>
                  <l>Dar iată că m-orbi un de-nimic </l>
                  <l>Și-un slab, ca vai de el, și-ntr-o beție! </l>
                  <l>Dar haide, Odiseu, să-ți fiu amic, </l>
                  <l>Să-ți dau un dar! Și lui Poseidon sfîntul </l>
                  <l>Să-i cer ca-n drum tot bun să-ți fie vîntul! </l>
                  <l>Al lui sînt eu și-i mîndru că mi-e tată, </l>
                  <l>Și-mi poate da și leac, numai de-o vrea, </l>
                  <l>Dar nimeni altul nu, și niciodată!» </l>
                  <l>A zis, și i-am răspuns: «O, de-aș putea </l>
                  <l>Să-ți sting acum suflarea ta spurcată </l>
                  <l>Și-n iad să te trimit cu mîna mea, </l>
                  <l>Așa cum știu că n-o să-ți afle leacul </l>
                  <l>Poseidon tatăl tău cît o fi veacul!» </l>
                  <l>Iar el, nălțîndu-și palmele-ncheiete </l>
                  <l>Spre cer, cu ochiul cel ce fu-ntre foști, </l>
                  <l>Ruga pe zeul cel cu-albastre plete: </l>
                  <l>«De sînt eu fiul tău și mă cunoști, </l>
                  <l>Stăpîne-al mării, tu furtuni trimete </l>
                  <l>Și fă pe-acest spulberător de oști, </l>
                  <l>Pe fiul lui Laert, să nu mai vie </l>
                  <l>În Itaca și acasă-n vecinicie! </l>
                  <l>Iar dacă-i este scris să vadă iarăși </l>
                  <l>Și casa lui și malul dulcii țări, </l>
                  <l>Tîrziu de tot și rău ajungă-n țară-și, </l>
                  <l>Cerșind o navă, după ce pe mări </l>
                  <l>Va pierde-ntîi pe toți ai săi tovarăși, </l>
                  <l>Și-acasă el găseasc-amare stări!» </l>
                  <l>Așa el se ruga cu vorbe multe </l>
                  <l>Și gata fu Poseidon să-l asculte. </l>
                  <l>Iar el, rupînd în marea lui durere </l>
                  <l>O și mai mare stîncă, o-nvîrti </l>
                  <l>Și puse-n mîni întreaga sa putere, </l>
                  <l>Iar stînca-n zbor aproape ne lovi </l>
                  <l>La cîrmă nava, iar de-a ei cădere </l>
                  <l>Umplută marea-n lături năvăli </l>
                  <l>Și duse nava cu rentoarse valuri, </l>
                  <l>Încît aproape ne-o izbi de maluri. </l>
                  <l>Iar cînd am fost ajuns unde-ale mele </l>
                  <l>Corăbii le lăsai, la mal în rînd, </l>
                  <l>Și bieții soți plîngeau pe lîngă ele </l>
                  <l>Și foarte ne-așteptau, cu multe-n gînd </l>
                  <l>De soarta noastră bănuite rele, </l>
                  <l>La mal noi trasem nava și-n curînd </l>
                  <l>Ieșind pe prundul mării cei slăvite, </l>
                  <l>Am scos cîte-am răpit din stînă vite. </l>
                  <l>Și dreaptă parte-am dat la fiecare, </l>
                  <l>Căci nu voiam s-aud vrun tînguit </l>
                  <l>Că-mpart făcîndu-mi partea mea mai mare. </l>
                  <l>Dar soții mei mi-au dat, deosebit </l>
                  <l>De partea mea, berbecele pe care </l>
                  <l>Lui Zevs acolo-n mal i l-am jertfit, </l>
                  <l>Arzînd și coapse și grăsimea strînsă. </l>
                  <l>Lui nu-i păsa de jertfa noastră însă, </l>
                  <l>Ci-n mintea lui gîndea cum să-mi omoare </l>
                  <l>Pe soți, pierzînd și navele ce-aveam! </l>
                  <l>Deci pînă ce-a fost zi pe cer și soare, </l>
                  <l>Noi stînd mîncam fripturi aici și beam, </l>
                  <l>Iar cînd apoi veni-ntunecătoare </l>
                  <l>Și-adîncă noaptea cea care-o doream, </l>
                  <l>Pe mal noi ne culcarăm după cină </l>
                  <l>Și stam să vie-a zilei dragi lumină. </l>
                  <l>Iar cînd veni și fiica dimineții, </l>
                  <l>Porunci am dat să intre soții mei </l>
                  <l>În nave iar. Și-au dezlegat băieții </l>
                  <l>Odgoanele, și-ntrînd băteau mereu </l>
                  <l>Cărunta mare-n numărul lopeții. </l>
                  <l>Și-așa pluteam pe mare-acum cu ei, </l>
                  <l>Mîhniți de-a soților cumplită soarte, </l>
                  <l>Dar și voioși c-am fost scăpați de moarte!</l>
               </lg>
            </div>
            <div type="div2">
               <head>
                  <label>Cartea X</label>
                  <lb/>Circe</head>
               <lg>
                  <l>Ne duse-acu-n Eolia data soarte </l>
                  <l>În țara lui Eol a lui Ippot, </l>
                  <l>Un drag amic al celor făr’ de moarte. </l>
                  <l>Un zid încunjura, de-aramă tot, </l>
                  <l>Ostrovul său de stînci, ce, multe foarte </l>
                  <l>Păreți spre cer din neagra mare scot. </l>
                  <l>Lui doisprăzece fii Cel Sfînt îi dete, </l>
                  <l>Și șase-au fost feciori și șase fete. </l>
                  <l>El fiilor le-a dat neveste-n casă </l>
                  <l>Pe cele șase fiice. Și mîncau </l>
                  <l>Cu tata lor și mama la o masă </l>
                  <l>Și-s fel de fel mîncările ce au. </l>
                  <l>Li-e plin palatul de miros ce-l lasă </l>
                  <l>Nespus de multe jertfele ce dau, </l>
                  <l>Iar noaptea dorm lîng-ale lor cinstite </l>
                  <l>Neveste-n paturi foarte-mpodobite. </l>
                  <l>Sosit la casa lor ei m-ospătară </l>
                  <l>Și-o lun-aici silit fui să petrec. </l>
                  <l>Ei multe despre Troia mă-ntrebară, </l>
                  <l>De-al nostru drum și de poporul grec. </l>
                  <l>Le-am spus de toate-așa cum se-ntîmplară, </l>
                  <l>Dar cînd în urmă le cerui să plec, </l>
                  <l>Rugîndu-i să m-ajute de se poate, </l>
                  <l>Ei n-au zis nu, și-mi deteră de toate. </l>
                  <l>Deci multe vînturi iuți, șuierătoare, </l>
                  <l>Mi-a pus într-un burduf de bou bătrîn, </l>
                  <l>Căci Zevs pe cîte vînturi bat sub soare </l>
                  <l>Le dete lui Eol, iar el stăpîn </l>
                  <l>Cînd vrea le-oprește-ori drum le dă să zboare. </l>
                  <l>Legă burduful deci, ca să rămîn </l>
                  <l>Ferit de vînturi, strîns c-o sfoară bine, </l>
                  <l>Spre-a nu ieși nici bori oricît de line. </l>
                  <l>Și-apoi și drumul bun ca să ne fie, </l>
                  <l>Un dulce vînt de-apus Eol trezi. </l>
                  <l>Dar n-a fost scris așa, căci o prostie </l>
                  <l>La toți ai mei pierirea le-o urzi. </l>
                  <l>Deci nouă zile-n marea cea pustie </l>
                  <l>Plutirăm nentrerupt, și-a zecea zi </l>
                  <l>Zărirăm țara Itacei și-alocuri </l>
                  <l>Vedeam pe mal (c-aproape-am fost) și focuri. </l>
                  <l>Atunci, lăsîndu-mi nava-n grija cetei, </l>
                  <l>Plecîndu-mi capul adurmii, pătruns </l>
                  <l>De trude lungi, cum tot la cîrmă stetei, </l>
                  <l>Căci vrînd ca să mă văd mai iute-ajuns, </l>
                  <l>Din mîna mea eu nimănui n-o detei. </l>
                  <l>Iar soții mei vorbeau acu-ntr-ascuns, </l>
                  <l>Crezînd c-aș duce-argint și-averi cu mine </l>
                  <l>Și-Eol mi-a dat știu eu ce mare bine. </l>
                  <l>Și-așa-ntre ei vecinul cu vecinul </l>
                  <l>Șoptea zicînd: «Ce lucru de mirat! </l>
                  <l>Cum toți îi ies acestuia cu plinul, </l>
                  <l>Prin orice țări și-orașe-ar fi umblat! </l>
                  <l>Și ce de-averi nespuse din tainul </l>
                  <l>De prăzi din Troia știu c-o fi-ncărcat! </l>
                  <l>Iar noi, părtași la tot ce el făcuse, </l>
                  <l>Venim săraci și goi precum ne duse. </l>
                  <l>Acum și-Eol i-a dat de prietenie </l>
                  <l>Acest burduf! Dar haide-ncetinel, </l>
                  <l>Fărtați, să căutăm, cam ce-o să fie, </l>
                  <l>Și cît argint și aur este-n el!» </l>
                  <l>Astfel vorbeau. Iar multa lor prostie </l>
                  <l>I-a-nvins și-au dezlegat burduful cel </l>
                  <l>Cu vînturi, vai, c-abia ce-l dezlegară </l>
                  <l>Cumplite-au năvălit din el afară! </l>
                  <l>Nebunii-acum boceau a lor lumină, </l>
                  <l>Căci valvîrteju-mpinse nava iar </l>
                  <l>În larg, pe marea cea de vifor plină! </l>
                  <l>Sării atunci, trezit de-un plîns amar, </l>
                  <l>Și cînd văzui, eu cel fără de vină, </l>
                  <l>Cu gîndul mă luptam, că ori să sar </l>
                  <l>Din nava mea, să pier de veci în spume, </l>
                  <l>Ori mut să rabd, trăind pe-amara lume! </l>
                  <l>Deci stînd acoperit, zăceam în navă </l>
                  <l>Și-așa răbdai și-aceasta. Dar apoi </l>
                  <l>De volbura ce-acum bătea grozavă, </l>
                  <l>Fugea corabia repede-napoi </l>
                  <l>Spre-ostrovul lui Eol cel plin de slavă, </l>
                  <l>Iar soții mei gemeau. Acoalea noi </l>
                  <l>Ieșind pe mal, la loc cu apă bună, </l>
                  <l>Mîhniți în gînd cinarăm împreună. </l>
                  <l>Iar după ce-am cinat și cina asta, </l>
                  <l>Pornii, urmat de-un crainic și-un fărtat, </l>
                  <l>Spre casa lui Eol, să-i spui năpasta. </l>
                  <l>Și-ntrînd smeriți, la masă l-am aflat, </l>
                  <l>Cu toți ai săi, și fiii și nevasta. </l>
                  <l>Deci noi, sosind în curtea lui, am stat </l>
                  <l>Proptiți de pragul ușilor pe-afară. </l>
                  <l>Iar ei priveau mirați și ne-ntrebară: </l>
                  <l>«Ei, uite pe-Odiseu! Dar ce-i cu tine? </l>
                  <l>Ce zeu vrășmaș te-a-ntors? Căci am făcut </l>
                  <l>Ce-a fost să facem, ca s-ajungi cu bine </l>
                  <l>Și-n țara ta și-oriunde ți-a plăcut!» </l>
                  <l>Mi-a zis și i-am răspuns cu vorbe pline </l>
                  <l>De lacrimi mari: «Fărtații m-au pierdut </l>
                  <l>Fărtații răi și-amara neveghiere; </l>
                  <l>Vai, dați-mi leac, vă rog, c-aveți putere!» </l>
                  <l>Așa le-am zis cu inima amară, </l>
                  <l>Cătînd cu vorbe dulci să intr-un ei. </l>
                  <l>Dar ei steteau tăcuți și se mirară, </l>
                  <l>Iar tata lor: «Să pleci din ochii mei! </l>
                  <l>Hai, cară-te de-aici și-mi ieși din țară! </l>
                  <l>Pe-un om atît de urgisit de zei </l>
                  <l>N-am voie să-l primesc să-mi stea la masă </l>
                  <l>Și nici să-l îngrijesc să plece-acasă!» </l>
                  <l>A zis și m-a gonit, și-ofta-n mînie, </l>
                  <l>Și iar pluteam pe mare-ndurerați, </l>
                  <l>Și foarte-amar de multa lor prostie </l>
                  <l>Gemea cu vaiet inima-n fărtați </l>
                  <l>Și și de trudă-n marea cea pustie, </l>
                  <l>Căci iar se văd de țară-ndepărtați. </l>
                  <l>Deci nopți și zile robi am fost lopeții, </l>
                  <l>Și-abia-ntr-a șaptea zi sosirăm, bieții, </l>
                  <l>În Lam, cetatea cea listrigonească. </l>
                  <l>Păstor aici se schimbă cu păstor; </l>
                  <l>Acel ce pleacă poate să-ntîlnească </l>
                  <l>Pe cel ce vine; și-ar putea ușor </l>
                  <l>Simbria sa-ndoită s-o primească </l>
                  <l>Un om fără de somn, ca păzitor </l>
                  <l>De vaci și oi, căci drumul de noptate, </l>
                  <l>Cu cel de zori sînt lunci învecinate. </l>
                  <l>Intrarăm deci în mîndrul port, pe care </l>
                  <l>Înalte stînci ce-n jurul lui se-ntind </l>
                  <l>Îl apără, așa că la intrare </l>
                  <l>Ca două-aripi tot locul îl cuprind </l>
                  <l>Și-un strîmt gîrlici la gura lui el pare. </l>
                  <l>Acolo deci cu toții năzuind, </l>
                  <l>În strîmtu-acel liman intrară soții, </l>
                  <l>La mal legîndu-și navele cu toții. </l>
                  <l>Căci val cu val nicicînd nu se mănîncă, </l>
                  <l>Nici mic, nici mare,-aci-n limanul mort, </l>
                  <l>Ci-i limpede mereu și-n pace-adîncă. </l>
                  <l>Eu nava însă nu mi-am dus-o-n port, </l>
                  <l>Ci-n margini mi-o legai d-un colț de stîncă, </l>
                  <l>Afară-n larg, cu-odgoane tari de tort, </l>
                  <l>Și-n grabă mă urcai pe-un vîrf de unde </l>
                  <l>Puteam cu ochii mult ostrov pătrunde. </l>
                  <l>Dar nu văzui nici om, nici plug ce ară, </l>
                  <l>Nimic și nicăiri, ci numai fum </l>
                  <l>Ieșind de undeva. Trimesei dară </l>
                  <l>Pe trei fărtati aleși să vad-acum </l>
                  <l>Ce neam mănîncă pîne-ntr-astă țară. </l>
                  <l>Mergînd, ei deteră de-un neted drum </l>
                  <l>Al carălor cu greu-ncărcăturii </l>
                  <l>Ce vin spre-oraș cu lemne-ale pădurii. </l>
                  <l>În margine de-oraș voinica fată </l>
                  <l>A regelui din Lara scotea-n ulcior </l>
                  <l>Din limpedea și-Artacia chemată </l>
                  <l>Fîntînă sfînt-al căreia izvor </l>
                  <l>Vestit era, iar apa lui curată </l>
                  <l>Hrănea-ndeajuns întreg orașul lor. </l>
                  <l>Deci stînd, au mers la dînsa și-o-întrebară </l>
                  <l>Ce neam sînt ei și cine-i domn în țară. </l>
                  <l>Ea n-a tăcut, ci le-arătă palatul </l>
                  <l>Vestitului ei tată. În palat </l>
                  <l>Găsiră pe nevasta lui, cu statul </l>
                  <l>Asemeni unui deal, și s-au mirat. </l>
                  <l>Deci ea se duse și-și chemă bărbatul, </l>
                  <l>Fe-Antipate, ce sta-n obștescul sfat. </l>
                  <l>El și veni, voios de-această știre, </l>
                  <l>Că-și și pusese-n gînd a lor pierire. </l>
                  <l>Deci cum sosi, prinzînd făr’de zăbavă </l>
                  <l>Pe-un soț de-al meu, el prînz făcu din el. </l>
                  <l>Cei doi scăpînd, veneau speriați la navă. </l>
                  <l>Dar foarte-acum urla acest mișel </l>
                  <l>De-Antipate-n mînia lui grozavă </l>
                  <l>Și-ai săi i s-adunau ș-așa-ntr-un fel, </l>
                  <l>Că nu de om făceau în goană pașii, </l>
                  <l>Ci iuți veneau și mari ca uriașii. </l>
                  <l>Și stînd pe stînci izbeau de sus departe </l>
                  <l>Cu groaznici bolovani ce și-i rupeau </l>
                  <l>Din stînci, și se frîngeau acum catarte, </l>
                  <l>Și-a fost … … … … … … . . </l>
                  <l>De vuietul cumplit de nave sparte, </l>
                  <l>De vaiete de oameni ce piereau, </l>
                  <l>Prindeau pe-ai mei ca peștii-n strîmta mare, </l>
                  <l>Gătind din ei scîrboasa lor mîncare. </l>
                  <l>Ci-n vreme ce piereau acum grămadă </l>
                  <l>Ai mei, cei prinși în mare-nvălmășag, </l>
                  <l>Eu repede-am tăiat cu lucia spadă </l>
                  <l>Odgonul gros, și mă grăbeam să trag </l>
                  <l>Corabia-n larg, rugînd pe soți să șadă </l>
                  <l>Pe bănci cu vîsla-n mînă de li-e drag </l>
                  <l>Al vieții duh, și-mi ascultară ruga </l>
                  <l>Iar ei băteau icnind albastrul mării, </l>
                  <l>Speriați că pier aici. Și-avui noroc </l>
                  <l>Să scap la larg de stîncile pierzării. </l>
                  <l>Dar cîte nave-avui în strimtul loc, </l>
                  <l>Pieriră toate-n voile-ntîmplării. </l>
                  <l>Și-așa pluteam pe larg, plîngînd cu foc </l>
                  <l>Pe cei pieriți, pe-ai noștri dragi tovarăși. </l>
                  <l>Dar veseli c-am scăpat la largul iarăși </l>
                  <l>Spre-a Eei țară vîntu-apoi ne dete. </l>
                  <l>Aci trăia-n ostrovul sfintei mări </l>
                  <l>Frumoasa Circe cea cu mîndre plete. </l>
                  <l>Grozava zînă meșteră-n cîntări </l>
                  <l>Și-o sor-a mult pățitul Eete. </l>
                  <l>(Ei mam-aveau pe doamna naltei zări, </l>
                  <l>Pe Perse, care-a fost a mării fată, </l>
                  <l>Iar Soarele cel sfînt le fuse tată.) </l>
                  <l>Aci ne-oprirăm nava-n malul mării </l>
                  <l>Și-un zeu din cer ne-aduse-n loc scutit. </l>
                  <l>Deci frînți de-amar și trudele vîslării, </l>
                  <l>Noi două nopți întregi am poposit, </l>
                  <l>Cu pieptul ars de-otrăvile-ntristării. </l>
                  <l>Și-a treia zi, cînd cerul a-nflorit, </l>
                  <l>Mi-am pus pe umeri spada și, grozavă </l>
                  <l>O suliță luînd, plecai din navă </l>
                  <l>Pe-un deal învecinat, avînd credință </l>
                  <l>S-aud prin văi vrun glas al oarecui </l>
                  <l>Ori poate-n șes să văd vro locuință. </l>
                  <l>Dar n-am văzut nimic. Ci cunoscui </l>
                  <l>Un mîndru-ostrov și-ntins cu prisosință, </l>
                  <l>Cu multe lungi poteci de-a latul lui </l>
                  <l>Și-n mijloc multe mari păduri și dese, </l>
                  <l>Și-un fum de undeva vedeam că iese. </l>
                  <l>Văzînd ăst fum, mi-a dat dintîi prin minte </l>
                  <l>Să merg să-ntreb. Și iar gîndii să stau, </l>
                  <l>Că-i timp tîrziu, pe-al zilei miez fierbinte, </l>
                  <l>Și soții mei mîncare-n navă n-au. </l>
                  <l>Și-așa crezui că-i bine mai nainte </l>
                  <l>Să merg și prînz fărtaților să dau, </l>
                  <l>Și-n urmă să trimit vro doi tovarăși, </l>
                  <l>Și-așa mă scoboram spre mare iarăși. </l>
                  <l>Aveam pînă la mal puțină cale 64, </l>
                  <l>Cînd milă poate-avu de mine-un zeu </l>
                  <l>Și-un cerb cu coarne nalte-aduse-n vale, </l>
                  <l>Deși era tăcere-n jurul meu. </l>
                  <l>Din codru-nvecinat, voinic în șale6S, </l>
                  <l>Venea spre locul unde-am fost și eu, </l>
                  <l>Adus să bea de-o sete-ucigătoare, </l>
                  <l>C-ardea ca un cuptor aprinsul soare. </l>
                  <l>Cînd deci ieșit din codru-aproape-mi fuse, </l>
                  <l>Izbindu-l între spete-l așternui </l>
                  <l>Și-adînc în vintre-arama-l străbătuse. </l>
                  <l>Atunci mugind cu vaiet îl văzui </l>
                  <l>Căzînd în colb, iar sufletu-i se duse. </l>
                  <l>Proptindu-mi deci picioru-n gîtul lui, </l>
                  <l>Îmi smulsei sulița cea grea din rană </l>
                  <l>Și-o pusei jos pe iarba din poiană. </l>
                  <l>Și-am rupt din crîng mlădițe și nuiele </l>
                  <l>Să-mi fac împletituri de vînciuri moi, </l>
                  <l>Cam cît un braț, și la un loc cu ele </l>
                  <l>Picioarele-i tuspatru le-am legat, și-apoi </l>
                  <l>În gît luînd povara fiarei grele, </l>
                  <l>Mergeam proptit pe lancea mea, greoi, </l>
                  <l>Căci nu puteam să-l port numai pe-o mînă, </l>
                  <l>Că foarte mare-o fiar-a fost, bătrînă. </l>
                  <l>Ajuns la navă-l detei jos din spate, </l>
                  <l>Și-așa-ndemnam pe soții mei zicînd: </l>
                  <l>«Hei, dragi fărtați, oricît amar ne bate, </l>
                  <l>Noi nu vom merge-n Hades pînă cînd </l>
                  <l>Nu-i scris de zei hotarul sorții date! </l>
                  <l>Gătiți acum ospățul în curînd, </l>
                  <l>Să nu-i dăm foamei păs să-ntindă chinul, </l>
                  <l>Cît timp e grîu-n saci și-n oluri vinul!» </l>
                  <l>Așa le-am zis, iar soții m-ascultară. </l>
                  <l>Ieșind grăbiți din caldul așternut </l>
                  <l>Și-umblînd pe lîngă cerb se minunară, </l>
                  <l>Căci cerb mai mare nici n-au mai văzut. </l>
                  <l>Iar după ce-au privit de-ajuns la fiară, </l>
                  <l>Spălîndu-se pe mîni, au început </l>
                  <l>Să fac-un prînz crăiesc acolo soții, </l>
                  <l>Și-am stat pînă-n amurg, mîncînd cu toții. </l>
                  <l>Și-așa ne-a-nveselit și azi Preasfîntul, </l>
                  <l>Iar cînd apoi lumina-n cer s-a stins </l>
                  <l>Și noaptea scoborî-nvălind pămîntul, </l>
                  <l>Trudiți pe malul mării ne-am întins, </l>
                  <l>Iar marea ne-adormea, cîntîndu-și cîntul. </l>
                  <l>Ci-n zori de zi, cînd dulce s-a aprins </l>
                  <l>Lumină-n cer, chemai la adunare </l>
                  <l>Pe toți ai mei și-am zis cu supărare: </l>
                  <l>«Voi soți ai mei în luptele vieții, </l>
                  <l>Primiți-mi vorba ce-aș avea de spus! </l>
                  <l>Noi nu mai știm de multă vreme, bieții, </l>
                  <l>De mergem înspre zori, ori înspre-apus, </l>
                  <l>Nici unde iese-n faptul dimineții </l>
                  <l>Și-apune seara soarele de sus. </l>
                  <l>De-aveți vrun sfat, să-l spuneți mai cu grabă; </l>
                  <l>Din partea mea, nădejdea este slabă, </l>
                  <l>Căci ieri din deal, privind în larga zare, </l>
                  <l>Văzui acest ostrov și-n jurul lui </l>
                  <l>Tot mare cît te uiți, și numai mare. </l>
                  <l>Dar locul este șes, și-atît putui </l>
                  <l>Să văd, că-n mijloc este-un codru mare </l>
                  <l>Și-un fum la mijloc de păduri văzui.» </l>
                  <l>Am zis, dar ei răspuns n-au dat cuvinte, </l>
                  <l>Ci vai și plîns, căci și-au adus aminte </l>
                  <l>De-Antipate din Lam și ce pățiră </l>
                  <l>Cu groaznicul ciclop, acel ce-a stîns </l>
                  <l>Pe-atîția soți. Și-n hohot izbucniră </l>
                  <l>Cu toți acum, dar orișicît au plîns, </l>
                  <l>Cu plînsul lor nimic nu izbutiră. </l>
                  <l>Degrabă deci pe toți acum i-am strîns </l>
                  <l>Și-n două-i desfăcui și-un cap le detei, </l>
                  <l>De el s-asculte toți părtașii cetei, </l>
                  <l>Pe una Evriloc s-o aibă-n samă </l>
                  <l>Iar pe-alta eu. Și-apoi, după noroc, </l>
                  <l>Noi sorți amestecînd în coif de-aramă, </l>
                  <l>Ieși la sorți să plece Evriloc, </l>
                  <l>Acel ce-mi fu rudenie după mamă. </l>
                  <l>El deci porni, și toți plîngeau cu foc, </l>
                  <l>Cei douăzeci de inși plecați cu dînsul, </l>
                  <l>Dar nici rămașii n-am slăbit cu plînsul. </l>
                  <l>Mergînd găsir-a zînei cei cumplite </l>
                  <l>O casă-n munți, cu luncă-n jurul ei, </l>
                  <l>Clădită nalt din pietri mari cioplite </l>
                  <l>Și fiare-n jur erau și lupi și lei, </l>
                  <l>Toți blînzi, de-otrava ierbilor vrăjite, </l>
                  <l>Căci n-au sărit să spintece pe-ai mei, </l>
                  <l>Ci-n pace-au stat și-n liniște cu totul, </l>
                  <l>Băteau din cozi și-i miroseau cu botul. </l>
                  <l>Precum deci cînd se scoală de la masă </l>
                  <l>Stăpînul lor, din cozi și cînii bat, </l>
                  <l>Căci el plecînd, fărâmături le lasă, </l>
                  <l>Așa și-acelea fiare-au arătat </l>
                  <l>Bătînd din cozi ce mult de-ai mei le pasă. </l>
                  <l>Ci-ai mei, văzîndu-i lupi, s-au spăimîntat, </l>
                  <l>Deci stînd la ușa ăstei case soții, </l>
                  <l>O vreme-au ascultat, tăcînd cu toții, </l>
                  <l>Ce dulci cînta cîntări nepomenite </l>
                  <l>Țesîndu-și zîna mîndra pînz-a ei, </l>
                  <l>Așa cum sînt de-apururi strălucite, </l>
                  <l>Supțiri și dulci orice lucrări de zei. </l>
                  <l>Deci cel mai drag din toți ai mei, Polițe, </l>
                  <l>Așa-ncepu: -«Un om, iubiții mei, </l>
                  <l>Aievea țese-aici și-și cîntă cîntul </l>
                  <l>Și dulce-n jur răsună-ntreg pămîntul! </l>
                  <l>Femeie-o fi, ori zîn-aci-n cămară, </l>
                  <l>Noi haideți s-o strigăm!» Așa le-a zis </l>
                  <l>Și-apoi strigă și toți ai mei strigară. </l>
                  <l>Iar Circe-i auzi și le-a deschis, </l>
                  <l>Poftindu-i îndelung, și toți intrară </l>
                  <l>Pe mîndre uși, c-așa le fuse scris. </l>
                  <l>Viteazul Evriloc afară stete, </l>
                  <l>Căci lui prin minte-o bănuială-i dete. </l>
                  <l>Pe mîndre bănci și scaune ea-i duse </l>
                  <l>Și caș apoi cu pîne frămîntînd, </l>
                  <l>Le-a dat și miere, dar în vin le puse </l>
                  <l>Și multe ierburi rele-amestecînd, </l>
                  <l>Să-și uite și de mama ce-i născuse. </l>
                  <l>Iar ei gustară toți din el pe rînd, </l>
                  <l>Iar ea-i lovi cu bățul ei deodată </l>
                  <l>Și-n porci schimbați, îi duse-ntr-o poiată. </l>
                  <l>Aveau acum și rît, și coame crețe, </l>
                  <l>Și glas de porc, dar mintea le-a rămas </l>
                  <l>De om, precum a fost. Și-așa-n cotețe </l>
                  <l>Plîngeau, iar Circe-n fața lor a tras </l>
                  <l>In troci acum și poame pădurețe </l>
                  <l>Și ghindă de stejar și jîrul gras </l>
                  <l>Și alte-asemeni fructe de tot soiul, </l>
                  <l>Ce-au porcii-acei ce scurmă-n curți noroiul. </l>
                  <l>Veni să spuie pătimirea toată </l>
                  <l>În fugă Evriloc la mal acum, </l>
                  <l>Dar nu putea din gura lui să scoată </l>
                  <l>Cuvinte-ntregi și limpezi nicidecum, </l>
                  <l>Oricît de dornic s-opintea să poată, </l>
                  <l>Căci spaima-i zăvorîse-al vorbei drum </l>
                  <l>Și-n ochii lui un lac făcuse plînsul, </l>
                  <l>Iar sufletu-i vestea ce-amar e-ntrînsul. </l>
                  <l>Dar cînd în urmă noi, cu stăruite </l>
                  <l>Și pline de-nspăimare vorbe-am pus </l>
                  <l>Putere-n el să aibă lămurite </l>
                  <l>Cuvinte-n gură, tremurînd ne-a spus, </l>
                  <l>Și-așa-ncepu: «Noi deci, preastrălucite </l>
                  <l>Al nostru rege, prin ostrov ne-am dus </l>
                  <l>Și-am dat în munți, pe-o culme luminată </l>
                  <l>Din orice loc, de-o casă minunată </l>
                  <l>Și-aici cîntînd, a caselor stăpînă </l>
                  <l>Țesea-n război, dar nu știurăm ce-i, </l>
                  <l>Femeie-așa ca pe pămînt, ori zînă. </l>
                  <l>Deci ea, cînd îi strigară soții mei, </l>
                  <l>Deschise ușa și-i luă de mînă </l>
                  <l>Și toți au curs prostește-n urma ei. </l>
                  <l>Eu singur n-am intrat, că-n gînd îmi dete </l>
                  <l>C-ar fi vro curs-a vranei minți șirete. </l>
                  <l>Pierir-apoi cu toți așa deodată </l>
                  <l>Și nu s-au mai întors, oricît am stat </l>
                  <l>Pîndind, că poate-acum, acum s-arată.» </l>
                  <l>Așa vorbi. Și-atunci eu mi-am legat </l>
                  <l>Pe umeri spada cea-n argint lucrată. </l>
                  <l>Și arc și tolbă, și porunc-am dat </l>
                  <l>Pe-același drum acolo să mă ducă. </l>
                  <l>Dar el văzui că gleznele-mi apucă </l>
                  <l>Și-mi ține strînși cu mînile-amîndouă </l>
                  <l>Genunchii-așa că nu părea că-i viu. </l>
                  <l>Din ochii plini de-a plînsului său rouă: </l>
                  <l>«Nu-mi face si ă, rege-al meu, să viu </l>
                  <l>Cu tine-n deal la altă moarte nouă, </l>
                  <l>Ci lasă-mă pe loc, căci bine știu </l>
                  <l>Că n-o s-aduci nici gloata cea rămasă, </l>
                  <l>Nici viu în veci tu n-o să ieși din casă. </l>
                  <l>Mai bine haid’ și fără de zăbavă </l>
                  <l>Tu ia pe-acești de-aici și fugi cu ei </l>
                  <l>Și-abate-așa pierirea cea grozavă!» </l>
                  <l>Așa mi-a zis și i-am răspuns: «De vrei, </l>
                  <l>Tu stai și bea și dormi aici la navă! </l>
                  <l>Eu trebuie să plec la soții mei, </l>
                  <l>Să-mi scap de moarte și de rău flăcăii.» </l>
                  <l>Am zis, și-am și pornit în susul căii. </l>
                  <l>Dar cum mergeam spre locurile sfinte </l>
                  <l>Și-aproape fui de groaznicul palat, </l>
                  <l>Deodată Hermes îmi ieși nainte, </l>
                  <l>Frumosul zeu cu coifu-ntraripat. </l>
                  <l>M-a prins de mînă și-mi vorbi cuvinte; </l>
                  <l>Și-asemeni c-un flăcău era la stat, </l>
                  <l>Cînd barba-ncepe să-i înspice fața </l>
                  <l>Și abia-i zărești numai ca puf mustața. </l>
                  <l>«Dar unde iar te-mpinge nenorocul </l>
                  <l>— Îmi zise el — și unde mi te-ntorci, </l>
                  <l>Prin rîpi și văi, făr-a cunoaște locul? </l>
                  <l>Nu știi că soții tăi cu toții-s porci </l>
                  <l>În casa Circei? Și te mînă focul </l>
                  <l>Și poate-n gîndul tău tu planuri torci </l>
                  <l>Să-i scapi? Dar cred că nu te vei întoarce </l>
                  <l>Nici însuți tu, oricîte-n minte-ai toarce, </l>
                  <l>Și soț vei fi-ntre soți, un porc adică. </l>
                  <l>Deci haide să te scap de-o moarte rea. </l>
                  <l>Na, du-te-n casa Circei, făr’ de frică, </l>
                  <l>Avînd cu tine-o buruian-a mea, </l>
                  <l>Să scapi de-un rău ce-asupră-ți se ridică. </l>
                  <l>Și stăi să-ți spui și ce va face ea, </l>
                  <l>Cumplite viclenii ca să te-omoare. </l>
                  <l>Va pune-n vin fierturi fărmecătoare </l>
                  <l>Și-n pînea ta otrăvuri tari turna-va. </l>
                  <l>Deci iarba mea tu-n vinul cel de-ospăț </l>
                  <l>S-o pui pe-ascuns, căci farmecul și-otrava </l>
                  <l>Nimic nu-ți va strica. Dar să te-nvăț </l>
                  <l>Pe rînd, ce va mai face-apoi grozava. </l>
                  <l>Cînd ea te va lovi cu lungu-i băț. </l>
                  <l>Trăgîndu-ți spada-n furia cumplirii, </l>
                  <l>Tu sari la ea, ca vrînd s-o dai pieririi. </l>
                  <l>De spaim-atunci ea dulce-o să te cheme </l>
                  <l>Să dormi în pat cu ea. Iar tu să vrei, </l>
                  <l>Căci scapi astfel și soții de blesteme </l>
                  <l>Și-o-mbuni să-ți dea de toate cîte cei. </l>
                  <l>Dar cere-ntîi să jure-ntr-astă vreme </l>
                  <l>Pe Stix cel sfînt, că-i dreaptă-n gîndul ei, </l>
                  <l>Ca nu cumva, mințind, să te dezbrace, </l>
                  <l>C-apoi din tine-un slab și-un rău va face!» </l>
                  <l>Vorbind așa, el scoase la lumină </l>
                  <l>Și-mi dete-o iarbă zmulsă din pămînt, </l>
                  <l>Spunînd și firea ei. La rădăcină </l>
                  <l>Ea neagră e, dar florile ei sînt </l>
                  <l>Ca laptele, și-n lumea cea senină </l>
                  <l>Ei mol îi zic toți zeii-n cerul sfînt. </l>
                  <l>Și greu e pentr-un om s-o poată scoate, </l>
                  <l>Ci lesne zeii-acei ce le pot toate. </l>
                  <l>Hermia deci spre-Olimp plecă-nainte. </l>
                  <l>Iar eu mergeam spre-al Circei larg palat, </l>
                  <l>Și multe-mi clocoteau, mergînd, prin minte. </l>
                  <l>Deci cînd am fost la ușa ei, am stat; </l>
                  <l>Iar ea, simțind strigatele-mi cuvinte, </l>
                  <l>Veni-n curînd și foarte m-a chemat </l>
                  <l>Să intru-n casa cea frumos clădită; </l>
                  <l>Și-urmînd intrai cu inima-ndoită. </l>
                  <l>Deci ea m-a dus pe-un tron bătut cu cuie </l>
                  <l>De-argint; și-aveam sub tălpi un scăunel. </l>
                  <l>O cup-aduse-apoi, nectar să-mi puie, </l>
                  <l>Dar multe ierburi tari turnat-a-n el </l>
                  <l>Și-mi da să beu, cu gînd să mă răpuie. </l>
                  <l>Iar eu băui și n-o simții de fel. </l>
                  <l>Ea zise-atunci, lovindu-mă cu bățul: </l>
                  <l>«La porci acum, cu ei să-ți faci ospățul!» </l>
                  <l>Dar eu atunci cu sabia ridicată </l>
                  <l>Cumplit sării spre ea, ca vrînd s-o tai. </l>
                  <l>Ea tare-atunci țipînd, fugi plecată </l>
                  <l>Sub brațul drept pe care-l rădicai. </l>
                  <l>Cuprinse-apoi genunchii mei deodată </l>
                  <l>Și-așa zicea plîngînd: «Stăpîne, vai, </l>
                  <l>Ce om ești tu? Din ce părinți, străine? </l>
                  <l>Mă prinde-o groază cînd mă uit la tine! </l>
                  <l>Cum nu te-a-nvins vrăjita băutură? </l>
                  <l>Căci bine te-am văzut sorbind din ea, </l>
                  <l>Și orișicine-o pune-o dată-n gură </l>
                  <l>Rămîne rob vrăjit în mîna mea! </l>
                  <l>De tine însă nu-i fermecătură </l>
                  <l>În stare-a se lipi, oricît ai bea! </l>
                  <l>Doar nu ești tu, ori ești, de bună seamă, </l>
                  <l>Acel pe care Odiseu îl cheamă? </l>
                  <l>Căci Hermes, cel ce vine-n veci și pleacă </l>
                  <l>Îmi tot spunea de-acest viteaz mereu, </l>
                  <l>Și-așa zicea că-n navă-i o să treacă, </l>
                  <l>Venind pe-aici din Troia, Odiseu. </l>
                  <l>Dar haide-acum și pune spada-n teacă, </l>
                  <l>Iar noi să ne suim în patul meu, </l>
                  <l>Și-al dulcei dragosti foc să ne-mpreune, </l>
                  <l>Spre-a fi-ntre noi de-acum cu gînduri bune!» </l>
                  <l>A zis. Dar i-am răspuns: «Ce-mi dai tu sfatul </l>
                  <l>Să fiu cu tine blînd și să mă-mpaci, </l>
                  <l>Cînd porci făcut-ai, Circe, prin palatul </l>
                  <l>Cel mîndru-al tău, pe bieții mei ortaci! </l>
                  <l>Cu gînd viclean mă chemi acum în patul </l>
                  <l>Odăii tale, vrînd să mă dezbraci, </l>
                  <l>Iar după ce vestmîntul mi-l voi scoate, </l>
                  <l>Fricos tu să mă faci și slab la toate? </l>
                  <l>Dar nici nu mă gîndesc să dorm cu tine, </l>
                  <l>De nu voiești, zeiță,-ntîi să juri </l>
                  <l>Cu mare jurămînt, că n-ai spre mine </l>
                  <l>Vrun gînd viclean ori rele-nvîrtituri!» </l>
                  <l>Așa i-am zis, iar ea, ca să m-aline, </l>
                  <l>A și-nceput din rostul sfintei guri, </l>
                  <l>Iar după ce-a jurat, de mîn-o strînsei, </l>
                  <l>Și-am mers apoi să dorm pe vrerea dînsei. </l>
                  <l>Ci-n vremea asta patru servitoare </l>
                  <l>Făceau prin casă multele lucrări. </l>
                  <l>(Se nasc din codri-acestea, din izvoare, </l>
                  <l>Și sfinte rîuri ce se varsă-n mări.) </l>
                  <l>Deci mîndre o fată așternea covoare </l>
                  <l>De purpură, pe scaune-n cămări, </l>
                  <l>Și-asupra lor de in lăicere-alese. </l>
                  <l>A doua fat-apoi, pe lîngă mese </l>
                  <l>Largi scaune-a adus, iar dup-aceea </l>
                  <l>Pînere de-aur scump pe mese-a-ntins </l>
                  <l>Și vin turnă-ntr-un ol de-argint a treia, </l>
                  <l>De cei ce stinge-al grijii foc nestins, </l>
                  <l>Și cupe de-aur a-mpărțit femeia. </l>
                  <l>Iar de-altă parte focul l-a aprins </l>
                  <l>Sub larg cazan cu apă-n el, a patra, </l>
                  <l>Văzînd de flăcări, ca să-ncindă vatra. </l>
                  <l>Deci cînd n-a fost nici iute-apoi, nici lină, </l>
                  <l>Călduță apa,-n largul vas intrînd, </l>
                  <l>Șezui în putina ce sta vecină, </l>
                  <l>Iar fata asta și-ncepu luînd </l>
                  <l>Din marele cazan, cu oala plină, </l>
                  <l>Să-mi toarne-așa pe umeri pînă cînd </l>
                  <l>Cumplita trudă, cea pînă la oase </l>
                  <l>Intrată-n mine, ea din trup mi-o scoase. </l>
                  <l>Iar după ce-am ieșit spălat din baie </l>
                  <l>Și uns deplin, pe umeri mi-a adus </l>
                  <l>Manta să mă-nvelesc, și-alt rînd de straie. </l>
                  <l>Pe-un tron apoi, de aur, ea m-a dus, </l>
                  <l>Cu ținte mari de-argint, într-o odaie </l>
                  <l>Și-un mîndru scăunel sub tălpi mi-a pus. </l>
                  <l>C-un larg lighean de-argint apoi o fată </l>
                  <l>Veni, și-avea-n lighean frumos lucrată </l>
                  <l>Din aur scump, o galbenă căniță, </l>
                  <l>Și-așa-mi turnă pe mîni și mă spălai. </l>
                  <l>Mîncări aduse-apoi o chelăriță, </l>
                  <l>In fața mea, pe-un așternut măsai, </l>
                  <l>Mîncări cum poți găsi la o zeiță. </l>
                  <l>Deci foarte mă-mbia, dar nu mîncai, </l>
                  <l>Ci stam gîndind necazuri de-ale mele </l>
                  <l>Și multe bănuiam tot lucruri rele, </l>
                  <l>Băgă de seamă sfînta zînă însă </l>
                  <l>Că mînile spre pîne nu le-ntind </l>
                  <l>Și stau tăcut și inima mi-e strînsă, </l>
                  <l>Și-alături îmi veni și-a zis vorbind: </l>
                  <l>«Ce stai ca muții, și cu gura plînsă, </l>
                  <l>Și nu mănînci? Ori crezi c-aș fi-nvîrtind </l>
                  <l>Alt gînd viclean? Dar n-am jurat, viteze? </l>
                  <l>Din partea asta grija ta-nceteze!» </l>
                  <l>Așa mi-a zis, și-am zis și eu cuvinte: </l>
                  <l>«Dar fire-aș om cuminte-ar și gusta </l>
                  <l>Din vin și pîne, Circe, mai nainte </l>
                  <l>De-a-mi fi scăpat pe cei ce-n casa ta </l>
                  <l>Tu porci mi-i ții acum, lipsiți de minte? </l>
                  <l>I-am zis. Iar ea mergînd cu varga-n mînă, </l>
                  <l>Deschise-acel coteț cu soții mei. </l>
                  <l>Văzui deci porcii cum afară-i mînă, </l>
                  <l>Și toți ca nește vieri, și mari și grei. </l>
                  <l>Deci ei venind, steteau pe lîngă zînă. </l>
                  <l>Ea-i unse deci pe rînd cu irul ei; </l>
                  <l>Încet de pe-al [lor] trup atunci căzură </l>
                  <l>Scîrboșii peri ai vrajei ce-o băură. </l>
                  <l>Și iarăși oameni se făcură vierii, </l>
                  <l>Dar mult mai tineri toți, și mai frumoși </l>
                  <l>De cum erau, și mult mai mari vederii. </l>
                  <l>De mîni acum mi se lipeau voioși </l>
                  <l>Și-un plîns făcut-a loc apoi durerii, </l>
                  <l>Cînd bieții s-au văzut din moarte scoși! </l>
                  <l>Și-atîta jale-aveau în suflet plînșii, </l>
                  <l>C-a prins și Circe-a plînge-n rînd cu dînșii. </l>
                  <l>Și-aproape stîndu-mi zîna cea grozavă, </l>
                  <l>Mi-a zis atunci: «Viteazule-Odiseu </l>
                  <l>Cel mult pățit! Să pleci fără zăbavă </l>
                  <l>La navă-n mal și fă cuvîntul meu: </l>
                  <l>Ascunde-n peșteri toate, cum zic eu, </l>
                  <l>Și-averi și scule, și-apoi vino iarăși </l>
                  <l>Și-mi ad-aici pe toți ai tăi tovarăși.» </l>
                  <l>Deci mîndru-mi suflet zîna-nduplecîndu-l, </l>
                  <l>Plecai la navă, după vorba ei; </l>
                  <l>Și-așa să fac, acesta-mi fu și gîndul. </l>
                  <l>Găsii pe lîngă mal pe soții mei, </l>
                  <l>Cu lacrimi lucii-obrazul lor scăldîndu-l. </l>
                  <l>Și-așa precum zburdalnicii viței, </l>
                  <l>Cînd vacile se-ntorc pe-amurg acasă </l>
                  <l>Sătule de pe cîmp de iarba grasă, </l>
                  <l>Sărind le ies în drum și nu mai poate </l>
                  <l>Nici gard, nici poartă să-i mai ție-n loc </l>
                  <l>Și-n jurul mamei lor mugind dau roate, </l>
                  <l>Așa și-ai mei acum, plîngînd cu foc, </l>
                  <l>Văzîndu-mă că viu, uitară toate </l>
                  <l>Și-atît li se păru de mult noroc, </l>
                  <l>Că n-avea cum mai bine să le pară, </l>
                  <l>Nici chiar sosiți în mult dorita țară, </l>
                  <l>Și-amar plîngînd, vorbeau cu tînguire: </l>
                  <l>«O, nu ne-ar fi, viteazule-Odiseu, </l>
                  <l>Mai drag-acum decît a ta sosire </l>
                  <l>Nici sfînta țară ce-o dorim mereu! </l>
                  <l>Dar spune de a soților pierire.» </l>
                  <l>«Acum dintîi voi da — răspunsei eu — </l>
                  <l>Corabia-n prund uscat și vom ascunde </l>
                  <l>Și-averi și scule-n peșteri oareunde, </l>
                  <l>Și-apoi să vă gătiți, căci împreună </l>
                  <l>La Circe-o să ne ducem să-ntîlniți </l>
                  <l>Pe-ai noștri ce-și petrec în voie bună </l>
                  <l>Cu dulce vin și-n toate mulțămiți.» </l>
                  <l>Văzui pe-ai mei grăbiți cum mi s-adună, </l>
                  <l>Ci sta mirat și-oprindu-mi pe grăbiți </l>
                  <l>Cu sfatul Evriloc, să nu m-asculte </l>
                  <l>Și stînd așa, vorbea de spaimă multe: </l>
                  <l>«Vă-mpinge-acum, nebuni de voi, păcatul? </l>
                  <l>În casa asta rea noi ce mai vrem? </l>
                  <l>În porci o să ne schimbe blăstămatul </l>
                  <l>Nectar al ei de-ndată ce-o să-l bem, </l>
                  <l>Și-n lupi și-n lei, ca să-i păzim palatul! </l>
                  <l>Uitați de soții-uciși de Polifem? </l>
                  <l>Ce-avea Ulise-atunci cu el să-i poarte? </l>
                  <l>Deci tot prostia lui i-a dus la moarte!» </l>
                  <l>A zis, și-atunci cumplit îmi dete gîndul </l>
                  <l>Ori alba spadă-n gură să i-o-mplînt, </l>
                  <l>Ori rău-i cap din umeri retezîndu-l, </l>
                  <l>Să-l fac s-alerge minge pe pămînt, </l>
                  <l>Deși, de-aproape rudă eu avîndu-l, </l>
                  <l>Țineam la el. Dar puseră cuvînt </l>
                  <l>Fărtații toți să nu-i mai fac osîndă, </l>
                  <l>Și stînd, vorbeau cu multă rugă blîndă: </l>
                  <l>«Viteazule-Odiseu! Pe-acesta-l pune </l>
                  <l>De pază navei și să stea pe loc. </l>
                  <l>Rămîie-n mal; pe noi tu însă du-ne! </l>
                  <l>Așa mi-au domolit al furiei foc, </l>
                  <l>Iar ei au prins din nou să mi s-adune, </l>
                  <l>Și-așa plecai. Și-urmînd și Evriloc, </l>
                  <l>Venea și el și n-a rămas la navă, </l>
                  <l>Căci prea-l speriase vorba mea grozavă. </l>
                  <l>Ci-ntr-ăst răstimp, în largul casei sale, </l>
                  <l>Spălat-a Circe pe fărtații-acei </l>
                  <l>Rămași la dînsa și le-a dat mantale </l>
                  <l>Și foarte mîndre haine-a pus pe ei, </l>
                  <l>Și-așa-i găsirăm petrecînd prin sale. </l>
                  <l>Deci cînd se revăzură toți ai mei, </l>
                  <l>Plîngeau și se boceau, și-adînc oftatul </l>
                  <l>Umplu de-atîtea guri întreg palatul. </l>
                  <l>Văzui atunci că sfînta zînă vine </l>
                  <l>Și-aproape stînd, acestea-mi zise ea: </l>
                  <l>«Vestitule-Odiseu, sosiți la mine, </l>
                  <l>De ce porniți nou plîns în casa mea? </l>
                  <l>Ce mult ați suferit pe mări, știu bine, </l>
                  <l>Și știu cît v-a bătut ursita rea </l>
                  <l>Și oamenii vrăjmași pe-uscat </l>
                  <l>Să prindeți suflet și putere iară </l>
                  <l>Așa precum le-aveați dintru-nceput </l>
                  <l>Pe cînd pornirăți din iubita țară, </l>
                  <l>Din malul cel stîncos ce v-a născut. </l>
                  <l>De ce tot v-amintiți de-o cale-amară, </l>
                  <l>De-atîta rău ce-n cale v-a bătut? </l>
                  <l>De-aceea sînteți triști și văd eu bine </l>
                  <l>Că inima la loc nu vă mai vine.» </l>
                  <l>Iar vorba ei ne fu-nduplecătoare </l>
                  <l>Și-un an de zile-am stat, uitînd de chin, </l>
                  <l>Și-aveam mereu fripturi prisositoare </l>
                  <l>Și veseli închinam cu roșul vin. </l>
                  <l>Dar cînd apoi din zile rotitoare </l>
                  <l>Și luni ce s-au întors, fu anul plin, </l>
                  <l>Deoparte m-au chemat, plîngînd cu toții. </l>
                  <l>Și triste vorbe-atari vorbiră soții: </l>
                  <l>«De-ți este scris s-ajungi de-aci-nainte </l>
                  <l>La casa ta, tu scosule din minți, </l>
                  <l>Să-ți stea de-acum și-ntoarcerea aminte, </l>
                  <l>Și du’cea țar-a morților părinți!» </l>
                  <l>Atari le-au fost iubitele cuvinte, </l>
                  <l>Iar ele m-au durut, c-au fost fierbinți. </l>
                  <l>Deci pînă pe-nnoptate ei șezură, </l>
                  <l>Bînd vinul dulce și gustînd friptură, </l>
                  <l>Iar cînd și noaptea pe pămînt stăpînă </l>
                  <l>Veni de sus, din cerul scăpătat, </l>
                  <l>Fărtații mei s-au risipit să mînă </l>
                  <l>Prin multe mîndre-odăi de prin palat. </l>
                  <l>Dar eu, mergînd să dorm cu mîndra zînă, </l>
                  <l>Plîngeam, rugînd-o-n vecinicul ei pat </l>
                  <l>Și milă-i fu și ei de-a mea rugare, </l>
                  <l>Și-am zis așa, vorbind cu rugă mare: </l>
                  <l>«Vai, Circe,-acum plinește-ți jurămîntul, </l>
                  <l>Că vrei să mă trimeți de-aici, că vrei! </l>
                  <l>De dor eu mă topesc să-mi văd pămîntul. </l>
                  <l>Și stau de mine-acum și soții mei! </l>
                  <l>Vai, Circe, să le-auzi și tu cuvîntul </l>
                  <l>Și cum mai plîng cînd nu ești între ei!» </l>
                  <l>Așa i-am zis și foarte-o prinse mila </l>
                  <l>Și-mi zise-așa: «Eu nu vă țin cu sila, </l>
                  <l>Preavrednice viteaz! Dar scris vă este </l>
                  <l>Alt drum de-ntîi, la Hade-n tristul loc </l>
                  <l>Și-n trista noapte-a crudei lui neveste. </l>
                  <l>Tiresias e-n Iad, un orb proroc, </l>
                  <l>Și-i scris că de la el s-aduceți veste </l>
                  <l>De-al vostru drum și-al sorților noroc. </l>
                  <l>Căci lui și după moarte-i dete minte </l>
                  <l>Persefona, și-n fapte și-n cuvinte, </l>
                  <l>Iar morții ceialalți sînt toți părere, </l>
                  <l>Că-s umbre numai, care par că sînt.” </l>
                  <l>Deci inima-mi se rupse de durere, </l>
                  <l>Cînd spus mi-a fost acest amar cuvînt </l>
                  <l>Și nici nu mai simțeam de-acum plăcere </l>
                  <l>Să văd lumina soarelui cel sfînt! </l>
                  <l>Iar cînd apoi mă răcori Preasfîntul </l>
                  <l>De plîns și vai, așa-ncepui cuvîntul: </l>
                  <l>«Dar iată-n Hades n-a putut străbate </l>
                  <l>Cu neagra-i navă nimeni pîn-acum; </l>
                  <l>Deci cine va veni ca să ne-arate, </l>
                  <l>Stăpîno Circe,-acest sălbatec drum?» </l>
                  <l>Așa i-am zis cu vorbe-adînci oftate. </l>
                  <l>Iar ea: «De-o călăuză nicidecum </l>
                  <l>Nevoie nu-i! Așază deci catargul </l>
                  <l>Și-ntinde pînze-n vînt și-apucă largul </l>
                  <l>Și-un Crivăț bun o să-ți împingă nava, </l>
                  <l>Iar cînd apoi pe-Ocean tu o să treci, </l>
                  <l>Veți da de-un mal plecat și-aici grozava </l>
                  <l>…………………………………………………………. </l>
                  <l>Să sapi în mal cu spada-ți o-ncăpere </l>
                  <l>De-un cot și-n lung și-n lat; și tuturor, </l>
                  <l>Tu, morților ce-s numai o părere, </l>
                  <l>O jertfă-n ea să faci, cum morții-o vor </l>
                  <l>De-ntîi de lapte-amestecat cu miere, </l>
                  <l>Vin dulce-apoi să torni asupra lor, </l>
                  <l>Și-n urmă apă, iar pe jertfa plină </l>
                  <l>Presară peste tot apoi făină </l>
                  <l>Și mult tu-i roagă din genunchi, că dacă </l>
                  <l>Vei fi sosit acas-o să le tai </l>
                  <l>Ca jertfă tuturor o stearpă vacă, </l>
                  <l>Pe cea mai gras-a turmei care-o ai </l>
                  <l>Și multe lucruri cîte pot să placă </l>
                  <l>Și cer cei morți, pe toate-o să le dai, </l>
                  <l>Iar orbului proroc, lui cel din urmă, </l>
                  <l>Un negru țap, pe cel mai bun din turmă. </l>
                  <l>Așa să rogi mulțimile nespuse </l>
                  <l>De morți din Hades. Și-n sfîrșit să tai </l>
                  <l>O neagră oaie dintre cele-aduse </l>
                  <l>Și cel mai negru țap pe care-l ai. </l>
                  <l>Deci capetele lor să fie puse </l>
                  <l>Cu ochii spre Ereb, iar tu să stai, </l>
                  <l>Cît timp din jertfe sînge se va stoarce, </l>
                  <l>Privind spre rîu și nu te vei întoarce. </l>
                  <l>Deci nesfîrșit vor curge să s-adune </l>
                  <l>Mulțimile de morți, ca niște ploi; </l>
                  <l>Tu-ndeamn-atunci pe soții tăi și-i pune </l>
                  <l>Să ardă-ntr-una toate-acele oi </l>
                  <l>Ce-or fi tăiate-n mal, și-n rugăciune </l>
                  <l>Pe-ai morții Domni să-i cheme pe-amîndoi, </l>
                  <l>Și zeii toți, și toți stăpînii sorții. </l>
                  <l>Iar cînd va fi-mplinită jertfa morții, </l>
                  <l>Atunci tu ascuțita sabie-o scoate </l>
                  <l>Și nu lăsa pc nici un mort să bea </l>
                  <l>Din sînge, pînă cînd întîi de toate </l>
                  <l>Tiresias n-o veni răspuns să dea </l>
                  <l>Venind atunci, o, rege-al multor gloate, </l>
                  <l>Va-ncepe-a spune cît vei mai avea </l>
                  <l>De tras pe drum în voile-ntîmplării </l>
                  <l>Și tot ce vei păți pe-adîncul mării.» </l>
                  <l>Așa mi-a zis cuvinte zburătoare, </l>
                  <l>Și-ndat-apoi și Zorile-au venit </l>
                  <l>Cu degetele dulci de roșie floare. </l>
                  <l>Deci eu cu strai și mantie m-am gătit, </l>
                  <l>Iar Circe-n alba haină lucitoare, </l>
                  <l>Supțire-n tort și dulce la privit, </l>
                  <l>Și-un brîu de aur peste trup o-ncinse, </l>
                  <l>Iar păru-n alb ștergar pe cap și-l prinse. </l>
                  <l>Iar eu pornind, mă dusei prin palaturi </l>
                  <l>S-adun pe soții mei. Și-umblam strigînd </l>
                  <l>Cu blînd îndemn de-a rîndul pe la paturi: </l>
                  <l>«Tovarăș drag, destul îți e de cînd </l>
                  <l>Tu dormi, și-avuși și vreme să te saturi! </l>
                  <l>Plecăm acum! Haid, scoală-te curînd.» </l>
                  <l>Deci toți s-au adunat în sîrg băieții, </l>
                  <l>Strigînd voioși prin faptul dimineții. </l>
                  <l>Dar nici de-aici nu vrură să mă scoată </l>
                  <l>Seninii zei lipsit de plîns și chin, </l>
                  <l>Căci cel mai tînăr soț al meu din gloată, </l>
                  <l>Sărmanul Elpenor (om nu deplin, </l>
                  <l>Nici bun la luptă, nici cu mintea toată), </l>
                  <l>Fiind, cum văd, înfierbîntat de vin, </l>
                  <l>Și-n casă cald, cătînd răcoare dulce, </l>
                  <l>A mers pe-al casei pod ca să se culce, </l>
                  <l>Și-acum cînd auzi și voci pe-afară </l>
                  <l>Și tropote de soți și-alergături, </l>
                  <l>Uită de zăpăcit să dea pe scară, </l>
                  <l>Ci dete drept spre sunetul de guri. </l>
                  <l>Căzu de sus spre-a sa pierire-amară </l>
                  <l>Și-și frînse gîtul drept la-ncheieturi. </l>
                  <l>Deci sufletu-i s-a dus în noaptea morții </l>
                  <l>Și-acolo l-am lăsat în voia sorții. </l>
                  <l>Spre ceata celorlalți ce-acum plecară, </l>
                  <l>Le-am zis mergînd: «Voi credeți, dragi copii, </l>
                  <l>Că noi pornim spre dulcea noastră țară! </l>
                  <l>Dar Circe-alt drum ne cere! Nu la vii, </l>
                  <l>Ci-n Hades jos, în noaptea lui amară </l>
                  <l>Și-n tristul cuib al crudei lui soții. </l>
                  <l>Un duh de-aici vesti-ne-va norocul, </l>
                  <l>Bătrînul orb, Tiresias prorocul.» </l>
                  <l>Așa le-am zis. Iar inima dintr-înșii </l>
                  <l>S-a rupt în două și plîngeau amar, </l>
                  <l>Zmulgîndu-și părul și s-opriră plînșii </l>
                  <l>Acolo-n loc, dar totul fu-n zadar, </l>
                  <l>Că n-am voit nimic să știu de dînșii. </l>
                  <l>Și-n vreme ce mergeau cu vaiet dar, </l>
                  <l>Spre mal, la nava iute-alergătoare, </l>
                  <l>Vărsînd părîu de lacrimi lucitoare, </l>
                  <l>La navă Circe-n mal și ea se duse </l>
                  <l>Și-n navă ne-a legat, adus de ea, </l>
                  <l>Un negru țap și-o oaie ce-o aduse. </l>
                  <l>Ci-n mersul ei spre mal zburînd plutea </l>
                  <l>Și n-am știut, căci nimeni n-o văzuse. </l>
                  <l>Dar cine dintre oameni ar putea </l>
                  <l>Să vadă, cînd în taină face-un bine, </l>
                  <l>Pe-un zeu etern, cum merge și cum vine?</l>
               </lg>
            </div>
            <div type="div2">
               <head>
                  <label>Cartea XI</label>
                  <lb/>În Hades</head>
               <lg>
                  <l>Sosiți la nava noastră și la mare, </l>
                  <l>Am tras corabia-n apă deci și-apoi </l>
                  <l>Am pus catarg și pînză de zburare. </l>
                  <l>Suirăm în sfîrșit și-acele oi </l>
                  <l>Și foarte-amar plîngînd de-ngrijorare, </l>
                  <l>Mîhniți intram în navă-ne și noi. </l>
                  <l>Iar Circe, zîna cea cu mîndre plete, </l>
                  <l>Un vînt însoțitor pe drum ne dete, </l>
                  <l>Tovarăș bun, căci după ce el prinse </l>
                  <l>Să umfle pînza, nici nu mai vislam, </l>
                  <l>Ci spornic nava numai el ne-o-mpinse, </l>
                  <l>Și-i da cirmaciul dreptul mers, și stam. </l>
                  <l>Deci ziua-ntreagă fu cu pînze-ntinse, </l>
                  <l>Cît timp pe-al mării umed cîmp eram; </l>
                  <l>Cînd zarea prinse-al serii sur zăbranic, </l>
                  <l>Corabia-ntra pe-adîncul rîu oceanic. </l>
                  <l>Acolo-și au ținutul lor cimerii, </l>
                  <l>Pe care-apururi negurile reci </l>
                  <l>Îi țin în noaptea vecinic-a tăcerii, </l>
                  <l>Căci soarele cel sfînt nu-l văd în veci </l>
                  <l>Ieșind pe cer în zori, și-n faptul serii </l>
                  <l>Plecînd în lumea cea făr’de poteci. </l>
                  <l>O noapte nesfîrșită ca mormîntul </l>
                  <l>Se-ntinde trist acoperind pămîntul. </l>
                  <l>La țărm ne-am tras deci nava călătoare, </l>
                  <l>Scoțînd din ea și turma ce-am adus, </l>
                  <l>Iar noi, pe lîngă apa curgătoare </l>
                  <l>A marelui Ocean, pe mal ne-am dus </l>
                  <l>La locul spus de zîna vrăjitoare. </l>
                  <l>Acolo dară p-Evriloc l-am pus </l>
                  <l>Cu Perimed de-al jertfei curs să vadă; </l>
                  <l>Iar eu trăgîndu-mi ascuțita spadă, </l>
                  <l>Săpai curînd în maluri o-ncăpere </l>
                  <l>De-un cot în lung și-n lat, și tuturor </l>
                  <l>Acelor morți, ce-s numai o părere, </l>
                  <l>O jertfă-n ea făcui, cum morții-o vor, </l>
                  <l>Dintîi din lapte-amestecat cu miere, </l>
                  <l>Vin dulce-apoi turnai asupra lor, </l>
                  <l>Și-n urmă apă, iar pe jertfa plină, </l>
                  <l>Strat gros am presărat apoi făină. </l>
                  <l>Și mult rugai pe dușii morți, că dacă </l>
                  <l>Voi fi sosit acasă, voi tăia </l>
                  <l>Ca jertfă pentru toți o stearpă vacă, </l>
                  <l>Pe cea mai bună din cireada mea, </l>
                  <l>Și multe lucruri cîte pot să placă </l>
                  <l>Și cer cei morți, pe toate le-or avea, </l>
                  <l>Iar lui Tiresias, singur lui, pe urmă, </l>
                  <l>Un negru țap, pe cel mai bun din turmă. </l>
                  <l>Și foarte mult, cu multă rugăciune, </l>
                  <l>Rugai poporul morților; și oi </l>
                  <l>Tăiam dasupra gropii, spre-a le pune </l>
                  <l>Pe focul sfînt, și sîngele-n șiroi </l>
                  <l>Curgea, și-așa-ncepură să s-adune </l>
                  <l>Potop de morți de subt Ereb spre noi: </l>
                  <l>Flăcăi voinici, și mult pățiți cărunții; </l>
                  <l>Fecioare triste, moarte-n ziua nunții, </l>
                  <l>Și tinere neveste-ndurerate, </l>
                  <l>Bărbați uciși în groaznicul război, </l>
                  <l>Cu răni adînci de lănci însîngerate, </l>
                  <l>Din multe părți se-ngrămădeau spre noi, </l>
                  <l>Venind mereu mulțimi nenumărate, </l>
                  <l>Și-un vuiet pînă-n cer a fost apoi </l>
                  <l>De-atîtea voci ce-adîncul iad le scoase, </l>
                  <l>Și-o spaimă albă-mi tremura prin oase. </l>
                  <l>Deci soților le tot puneam aminte </l>
                  <l>Să ardă-ntr-una oile ce-avui </l>
                  <l>Tăiate-n mal, grămezi, de mai nainte, </l>
                  <l>Și mult pe Aides și soția lui </l>
                  <l>S-o roage-acum cu multe vorbe sfinte. </l>
                  <l>Iar eu, trăgîndu-mi spada mea, șezui, </l>
                  <l>Și nu lăsam pe morți s-atingă locul, </l>
                  <l>Că-ntîi de toate-aveam să-ntreb prorocul. </l>
                  <l>Întîi de toți veni deci întristatul </l>
                  <l>Cel mort al nostru, Elpenor, fărtat </l>
                  <l>Neplîns de noi și nengropat sub latul </l>
                  <l>Pămînt, cu drumuri largi, căci i-am lăsat, </l>
                  <l>Grăbiți de-alt zor mai mare, prin palatul </l>
                  <l>Cel larg al Circei, trupul nengropat. </l>
                  <l>Deci lacrimi mi-au venit în ochi, și gîndul </l>
                  <l>Îmi dete-n minți, astfel să-ntreb, văzîndu-l: </l>
                  <l>«Aci-n adîncul nopților pierdute, </l>
                  <l>Mai repede, pe jos, cum ai trecut, </l>
                  <l>Decît noi soții-n nava-ne cea iute?» </l>
                  <l>«Oh, fiu a lui Laerte! M-a pierdut </l>
                  <l>— Răspunse el cu vorbele gemute— </l>
                  <l>Un zeu dușman și multul vin băut! </l>
                  <l>Căci eu fiind culcat pe cas-afară, </l>
                  <l>Nu-mi dete-n gînd să merg să dau pe scară. </l>
                  <l>Ci detei drept spre sunetul de gură, </l>
                  <l>Și-așa, căzînd cu capu-n jos de sus, </l>
                  <l>Îmi rupsei gîtul cu o rea frîntură </l>
                  <l>Și-n negrul Hades sufletu-mi s-a dus! </l>
                  <l>Acum însă-n genunchi căzînd, te jură </l>
                  <l>Și rugă-ți face soțul tău răpus, </l>
                  <l>Pe toți cei dragi ai tăi de care-ți pasă: </l>
                  <l>Pe dulcea Penelope-a ta de-acasă, </l>
                  <l>Pe tatăl tău ce te crescuse-odată </l>
                  <l>Pe cînd erai copil, pe scumpul fiu </l>
                  <l>Rămas de mic copil fără de tată, </l>
                  <l>Pe ei te rog acum! Căci bine știu </l>
                  <l>Că ai să ieși din lumea-ntunecată </l>
                  <l>A morților, tu, cel ce-ntrat-ai viu! </l>
                  <l>Opri-vei nava-n marginea Eeii, </l>
                  <l>Acolo unde-s mort, deci facă zeii </l>
                  <l>Să nu mă lași neplîns cum se cuvine </l>
                  <l>Și nengropat, ca nu cumva să ia </l>
                  <l>Mînie-asupră-ti zeii pentru mine! </l>
                  <l>Deci arde-mi trupu-n armătura mea </l>
                  <l>Și nalt mormînt pe malul mării pline </l>
                  <l>De valuri fă-mi, ca toți cei ce-or vedea </l>
                  <l>Mormîntul meu, făcînd pe-acolo cale, </l>
                  <l>S-aud-al meu sfîrșit cel plin de jale. </l>
                  <l>Și vîsla ce-o purtam, cînd fui în viață, </l>
                  <l>Cu soții dragi, pe groapă să mi-o pui.» </l>
                  <l>Răspunsei eu la trista lui povață: </l>
                  <l>«Sărmane soț, așa va fi cum spui!» </l>
                  <l>Așa ne tînguiam, stînd față-n față, </l>
                  <l>El plin de-amarul meu, eu plin de-al lui, </l>
                  <l>Eu stînd dincoa, cu spada peste sînge. </l>
                  <l>Dincolo el și nencetînd de-a plînge. </l>
                  <l>Cînd, iat-o, trista umbr-a Anticleii, </l>
                  <l>Sărmana mama mea, pe care, vai, </l>
                  <l>Pe cînd plecam la Ilion aheii, </l>
                  <l>În casa ei, și vie mi-o lăsai! </l>
                  <l>Văzînd-o deci, am prins să plîng, că zeii </l>
                  <l>I-au tors așa; dar oricît mă-ntristai, </l>
                  <l>Să bea din sînge tot nu-i detei locul, </l>
                  <l>Că-ntîi de toți avea să bea prorocul. </l>
                  <l>Cu sceptru-n mîni sosi și el în urmă, </l>
                  <l>Și stînd, știu de-ndată cine sînt. </l>
                  <l>«Sărmanule-Odiseu, ce-amar te scurmă, </l>
                  <l>De lași lumina soarelui cel sfînt </l>
                  <l>Și vii să vezi a morții tristă turmă </l>
                  <l>Și noaptea cea de veci ce e-n mormînt? </l>
                  <l>Fă-mi loc să beau din sînge, și-ascuțita </l>
                  <l>Aramă s-o retragi, să-ți spui Ursita.» </l>
                  <l>Așa mi-a zis, și sabia retrasă </l>
                  <l>Mi-am pus-o-n teacă, și făcui deci loc. </l>
                  <l>Bău din sînge-atunci, și-apoi rămasă </l>
                  <l>In față-mi umbra marelui proroc: </l>
                  <l>«Tu-ți ceri — mi-a zis — întoarcerea-ți acasă, </l>
                  <l>Vestite-Ulis, și-al drumului noroc. </l>
                  <l>Ci grea-ți gătește-o soart-un zeu cărării, </l>
                  <l>Căci nu cred eu c-ar vrea stăpînul mării </l>
                  <l>Să scapi de-amarul cît îl vrea să-ți vie, </l>
                  <l>Din furia că-i orbiși pe dragu-i fiu. </l>
                  <l>Dar și așa, cu toat-a lui mînie </l>
                  <l>Și-al mării groaznic drum, deși tîrziu, </l>
                  <l>Voi totuși ați sosi, de-ar vrea să fie </l>
                  <l>Cuminți și soții tăi și tu. Căci știu </l>
                  <l>Că dînd, scăpat de marea cea grozavă, </l>
                  <l>Spre-ostrovul zis Trinacri-a ta navă, </l>
                  <l>Pe unde pasc cirezile iubite </l>
                  <l>A Soarelui din cer, că-s bunul său, </l>
                  <l>Deci dacă vei lăsa aceste vite </l>
                  <l>In pacea lor, văzînd de drumul tău, </l>
                  <l>Deși cu multe trude nesfîrșite, </l>
                  <l>Voi totuși veți sosi. Dar dac-un rău </l>
                  <l>Veți face-acestor boi, atunci grozavă </l>
                  <l>Prezic pierire pentru soți și navă! </l>
                  <l>Dar chiar scăpînd, tu foarte cu zăbavă, </l>
                  <l>Tîrziu te vei rentoarce, și-o să păți </l>
                  <l>Cumplit amar, și pe-o străină navă, </l>
                  <l>Pierzînd dintîi pe toți ai tăi fărtați. </l>
                  <l>Și-o stare-n casă vei găsi grozavă: </l>
                  <l>Mișei ce-ți prad-averile-ngîmfați, </l>
                  <l>Și-și bat de tine joc, căci peste-aceea, </l>
                  <l>Ei daruri dîndu-i, îți pețesc femeia. </l>
                  <l>Tu, negreșit, vei bate pețitorii. </l>
                  <l>Iar cînd vei fi ucis pe-acești mișei, </l>
                  <l>(Căci mult te-or ajuta nemuritorii </l>
                  <l>Pe față și pe-ascuns), atunci să iei </l>
                  <l>O vîslă-n mîni, cum au toți vîslitorii, </l>
                  <l>Și mergi cu ea pînă vei da de-acei </l>
                  <l>Ce nici din auzit nu știu de mare, </l>
                  <l>Și nici în pîne nu știu pune sare, </l>
                  <l>Nici n-au văzut in viața lor vîntrele, </l>
                  <l>Nici navele, ce sînt ai mării cai, </l>
                  <l>Nici vîslele, ce-s aripi pentru ele. </l>
                  <l>Deci spuneți-voi și semnul, ca să-l ai </l>
                  <l>Aminte-atunci, și-ascultă vorbei mele! </l>
                  <l>Cînd deci vei fi-ntîlnit de-un om pe plai </l>
                  <l>Și va-ntreba de-i vînturișcă lemnul </l>
                  <l>Ce-l porți în mîni — acesta fi-ți-va semnul </l>
                  <l>De-acolo deci nu merge mai nainte, </l>
                  <l>Ci-nfige vîsla ta-n pămînt, și-ți cer </l>
                  <l>Să dai jertfiri Stăpînului Părinte </l>
                  <l>Un țap și-un taur și-un puternic vier. </l>
                  <l>Te-ntoarce-acas-apoi și jertfe sfinte </l>
                  <l>Di zeilor cei mari din largul cer, </l>
                  <l>O sută, deci, de boi, ca dreaptă plată, </l>
                  <l>Nu unui singur, sau la toți deodată, </l>
                  <l>Ci fiecărui dintre ei, cu rîndul. </l>
                  <l>Iar moartea-ți va veni din mare-astfel </l>
                  <l>De dulce-apoi, că-nvins vei fi de blîndul </l>
                  <l>Sfîrșit al vieții stinse-ncetinel, </l>
                  <l>Pe-al tău popor ferice-n jur avîndu-l, </l>
                  <l>Vestite rege, și iubit de el. </l>
                  <l>Iar cîte-am spus, vor fi, că-ți fură scrise.» </l>
                  <l>Iar eu i-am zis așa: «Acum, firește, </l>
                  <l>Pe-acestea cei din ceruri mi le-au tors! </l>
                  <l>Dar iată, văd, tăcută cum privește </l>
                  <l>Sărmana mamă sîngele cel stors, </l>
                  <l>Și nu e numai că ea nu-mi vorbește, </l>
                  <l>Dar nici spre-a mă privi ea nu s-a-ntors. </l>
                  <l>Deci ce să fac ca să-și cunoască fiul, </l>
                  <l>Spre-a sta cea moartă de-a vorbi cu viul?» </l>
                  <l>Răspunse el: «Deci limpede-ți voi spune </l>
                  <l>Și-acest cuvînt, și-n minte fie-ți scris. </l>
                  <l>Pe-oricare-l vei lăsa, o rege bune, </l>
                  <l>Să bea din sînge, va vorbi deschis; </l>
                  <l>Ci-n iad se va rentoarce cui vei pune </l>
                  <l>Vro piedecă de-a bea.» Așa mi-a zis, </l>
                  <l>Spunînd ce zeii-au tors spre-a-mi fi norocul, </l>
                  <l>Și-n iad adînc pieri apoi prorocul. </l>
                  <l>Deci eu steteam pe loc, ținînd arama </l>
                  <l>Deoparte-acum, și stetei pînă cînd </l>
                  <l>Veni să bea din negrul sînge mama; </l>
                  <l>Atunci mă cunoscu și-a zis plîngînd: </l>
                  <l>«Copile drag al meu, acum iau sama </l>
                  <l>Că ești aici! Dar cum veniși și cînd, </l>
                  <l>Și pe-unde-n noapte ți-ai găsit tu vadul, </l>
                  <l>Căci greu e celor vii să vadă iadul, </l>
                  <l>Căci stau la mijloc ape curgătoare </l>
                  <l>Și rîuri mari, și nu e de pătruns </l>
                  <l>Oceanul larg cu umblet de picioare, </l>
                  <l>Ci numa-n nave iuți. Dar dă-mi răspuns </l>
                  <l>Și spune-mi drept: din Troia vii tu oare </l>
                  <l>Cu soții tăi și nu ești înc-ajuns </l>
                  <l>În Itaca-n ostrovul numai stîncă? </l>
                  <l>Și nici nu ți-ai văzut nevasta încă?» </l>
                  <l>Răspunsei eu: «Vai, mamă dragă,-n locul </l>
                  <l>Acest Cumplit sînt de nevoie-adus, </l>
                  <l>Să-ntreb pe-acel Tiresias, prorocul! </l>
                  <l>N-am pus picioru-n țara mea și nu-s </l>
                  <l>Măcar pe-aproape ei, ci tot în focul </l>
                  <l>Amarei rătăciri, de cînd sînt dus </l>
                  <l>Cu regele-Agamemnon și eroii </l>
                  <l>Plecați să ne luptăm sub zidul Troii, </l>
                  <l>Dar haide-acum și-mi spune ce cumplită </l>
                  <l>Pierire-a stins a dulcei tale vieți </l>
                  <l>Lumină, mamă? Poate-o rea ursită </l>
                  <l>Și-o lungă boal-a tristei bătrîneți, </l>
                  <l>Ori Artemis, fecioara cea slăvită, </l>
                  <l>Ce-aruncă-n lume mîndrele-i săgeți, </l>
                  <l>Șezînd în casa ta te-ucise, biata? </l>
                  <l>Și-mi spune-adevărat, ce face tata </l>
                  <l>Și fiul meu? Și multa bogăție </l>
                  <l>A casei mele-o au și-acum tot ei? </l>
                  <l>Ori alții-au încăput, străini, s-o ție, </l>
                  <l>Căci zic că eu sînt mort? Și spune-mi ce </l>
                  <l>Și ce-are-n gînd pețita mea soție? </l>
                  <l>A dus-o poate vrunul dintre-ahei </l>
                  <l>În casa lui? Ori stă păstrînd, în casă </l>
                  <l>Cu fiul meu, averea mea rămasă?» </l>
                  <l>Răspunse mama-n multa ei durere: </l>
                  <l>«Ba stă și-acum, ea stă-n palatul tău </l>
                  <l>Soția ta și rabd-așa-n tăcere </l>
                  <l>Și-i zi și noapte-n plîns, și-i merge rău! </l>
                  <l>Și-a ta-i și-acum rămasa ta avere </l>
                  <l>Și-o ține Telemac, acum flăcău, </l>
                  <l>În pace stăpînind-o cum îi place </l>
                  <l>Și jertfe sfinte dă și-ospețe face, </l>
                  <l>Precum oricui să dea i se cuvine </l>
                  <l>Gînd are-a fi și rege oarecînd </l>
                  <l>Și tot poporu-n multă cinste-l ține. </l>
                  <l>Iar tată-său la țară singur stînd, </l>
                  <l>Acum el prin oraș de loc nu vine </l>
                  <l>Și-n foarte rele haine-l vezi umblînd, </l>
                  <l>Și n-are-un așternut subt el mai moale, </l>
                  <l>Nici cergi, nici velinți, nici pe dînsul țoale. </l>
                  <l>Deci iarna-n casa cea de fum umplută </l>
                  <l>El doarme jos, cu slugii, lîngă foc; </l>
                  <l>Cînd vine-apoi și toamna cea plăcută, </l>
                  <l>Găsește-n vie-oriunde cîte-un loc </l>
                  <l>Să zacă-ntins pe frunza cea căzută. </l>
                  <l>Și plînge-oftînd, sărman făr’de noroc, </l>
                  <l>Dorind cu dor întoarcerea-ți acasă, </l>
                  <l>Și triste bătrînețe-acu-l apasă. </l>
                  <l>Și-așa pierii și eu, urmînd ursita, </l>
                  <l>Căci nu m-a doborît cu arcul său, </l>
                  <l>În casa mea țintind, neprihănita </l>
                  <l>Fecioară Artemis, nici alt vrun rău </l>
                  <l>Din cîte boale vin cu urgisita </l>
                  <l>Durere-amară, nu! Ci dorul tău </l>
                  <l>Și grija ta, tu suflete-al blîndeții, </l>
                  <l>Mă-mpinseră să-mi pui sfîrșit vieții!» </l>
                  <l>A zis, iar eu, al inimii durute, </l>
                  <l>Să strîng la piept pe biata mama vrui. </l>
                  <l>De trei ori deci cu brațe desfăcute </l>
                  <l>Voiam pe după gît să i le pui, </l>
                  <l>De trei ori îns-asemeni umbrei mute </l>
                  <l>Sau ca și-un vis din brațe-mi o pierdui! </l>
                  <l>Și-am zis, avînd durerea mea sporită: </l>
                  <l>«De ce nu vreai, vai, mama mea iubită, </l>
                  <l>Să lași să te cuprind, și-o mîngîiere </l>
                  <l>S-aflăm măcar așa, dacă ni-e scris </l>
                  <l>S-avem atît de tristă revedere! </l>
                  <l>Și-n brațe strînși așa, măcar ca-n vis, </l>
                  <l>Prin plîns ne-am stinge-a inimii durere! </l>
                  <l>Ori, poate, doamna morții mi-a trimis </l>
                  <l>În locul mamei mele-adevărate </l>
                  <l>Vro umbră de-a-nșelării cei ce minte, </l>
                  <l>Ca și mai mult să-mi plîngă ochii, bieții, </l>
                  <l>Și și mai mult să sufăr jalea mea?» </l>
                  <l>Așa i-am zis cuvinte-ale tristeții. </l>
                  <l>«Vai, fiul meu cel drag — răspunse ea — </l>
                  <l>Și cel mai neferice om al vieții! </l>
                  <l>Dar nicidecum nu crede c-ar putea </l>
                  <l>Persèfona să fie-o-nșelătoare, </l>
                  <l>Ci asta-i soarta orișicui cînd moare! </l>
                  <l>Căci n-are oase-acum, nici carne n-are </l>
                  <l>Al nostru trup, căci pe-astea le-a răpus </l>
                  <l>Pe rug puterea focului cel mare, </l>
                  <l>Cînd dulcea viaț-a oaselor s-a dus, </l>
                  <l>Iar sufletul ca visul stins dispare. </l>
                  <l>Deci vezi să ieși mai iute-n lume sus </l>
                  <l>Și bine [-n] minte toate ți le pune </l>
                  <l>Și și nevestei tale-apoi le spune.» </l>
                  <l>Așa schimbam deci vorbe-ndurerate; </l>
                  <l>Cînd, iată, s-au pornit femei spre noi, </l>
                  <l>De doamna morții din adînc mînate, </l>
                  <l>Neveste, zic, și fete de eroi, </l>
                  <l>Veneau mereu, veneau nenumărate </l>
                  <l>Să bea din sîngele cel curs șiroi. </l>
                  <l>Dar eu, dorind să știu pe cît mai multe, </l>
                  <l>Gîndeam în gînd ce-aș face să m-asculte </l>
                  <l>Și rînd pe rînd să-mi spuie cine este. </l>
                  <l>Gîndind, mă hotărîi să nu le las </l>
                  <l>Să bea deodată toate-ori făr’de veste. </l>
                  <l>Și stînd atunci cu fierul spăzii tras </l>
                  <l>Din teac,-opream poporul de neveste. </l>
                  <l>Deci numai cîte uneia dînd pas, </l>
                  <l>Băură multe, neamul lor spunîndu-l, </l>
                  <l>Tar eu pe toate le-ntrebam de-a rîndul. </l>
                  <l>Văzui de-ntîi pe cea din vrednic tată </l>
                  <l>Născută, cum aud, din Salmoneu, </l>
                  <l>Tiro, soție după lege dată </l>
                  <l>Băiatului lui Eol, lui Creteu. </l>
                  <l>Dar ea iubea de mult, încă de fată, </l>
                  <l>Pe cel mai mîndru rîu, pe Enipeu, </l>
                  <l>Din cîte-n iume-aduc spre mare valuri, </l>
                  <l>Deci foarte-adese sta la el pe maluri. </l>
                  <l>Dar iată că-ntr-o zi, luînd făptura </l>
                  <l>Acestui rîu, Poseidon a venit, </l>
                  <l>Culcîndu-se cu fata-n prund la gura </l>
                  <l>Acestui rîu, și-un mare val pornit </l>
                  <l>Din mare-atunci, cu față ca purpura, </l>
                  <l>Frumos încovăindu-se a-ngrădit </l>
                  <l>În jurul lor un foarte nalt părete, </l>
                  <l>Ferind pe zeu și trupul mîndrei fete. </l>
                  <l>Deci brîul de fecioară i-l descinse </l>
                  <l>Și-un dulce somn pe dulcii ochi i-a pus. </l>
                  <l>Iar cînd apoi dorința lui și-o stinse, </l>
                  <l>Îi strînse mîna-n mîni și-atari i-a spus: </l>
                  <l>«Fii veselă de cel ce te cuprinse </l>
                  <l>La pieptul său, căci zeii cei de sus </l>
                  <l>N-au sterpe-ale lor vreri! Deci nu te teme, </l>
                  <l>Vestiți copii vei naște-n data vreme. </l>
                  <l>Tu crește-i mari, cu vază și cu nume, </l>
                  <l>Și du-te acas-acum. Dar nimănui </l>
                  <l>Să nu-i vorbești nimic, nimic pe lume! </l>
                  <l>Poseidon sînt, dar nu cumva s-o spui!» </l>
                  <l>Așa i-a zis și-apoi pieri subt spume, </l>
                  <l>În valvîrtejul alb al mării lui. </l>
                  <l>Ea, grea fiind, născu la vreme gemeni, </l>
                  <l>Eroi la fel și și la chip asemeni, </l>
                  <l>Puternici servi ai Tatălui cel mare </l>
                  <l>Din cer: Pelèa-n mîndrul Ialcòs </l>
                  <l>Cel plin de turme-a stat un rege tare; </l>
                  <l>Și-n Pilos stete,-n locul nisipos, </l>
                  <l>Neleu ca domn. C-un zeu pe-aceștia-i are, </l>
                  <l>Ci-Amldaon, voinicul cel frumos, </l>
                  <l>Și Feres și Es6n, ce-i mai avuse, </l>
                  <l>Pe-aceștia cu Creteu Tirò-i născuse. </l>
                  <l>Văzui apoi pe-Antlopa, ea care, </l>
                  <l>O fiic-a lui Asop, printre femei </l>
                  <l>Iubită fu și ea de Zevs cel mare, </l>
                  <l>Și-avu pe-Amflon și pe Zetu, cei </l>
                  <l>Ce-au fost zidit, făcînd cetate tare </l>
                  <l>Din Teba cea cu șapte porți; căci ei, </l>
                  <l>Deși erau voinici, dar nu putură </l>
                  <l>Să stea-ntr-un loc lipsit de-ntăritură. </l>
                  <l>Văzui pe-a lui Amfitrion soție, </l>
                  <l>Pe-Alcmena cea care-a născut un zeu, </l>
                  <l>Căci Zevs a vrut în brațe-i să o ție, </l>
                  <l>Și-avu pe cel cu inima de leu, </l>
                  <l>Pe Hercule nenvinsu-n bărbăție. </l>
                  <l>Văzui și pe Megara-n jurul meu, </l>
                  <l>Pe fiica lui Creòn, nevastă dată </l>
                  <l>Acestui fiu cu inimă bărbată. </l>
                  <l>Venind văzui apoi pe Epicasta, </l>
                  <l>Pe mama lui Edip, cui i s-a scris </l>
                  <l>Că-n neștiință-i se făcu nevasta </l>
                  <l>Acestui fiu al său, care-a ucis </l>
                  <l>Pe tatăl său dinții. Dar fapta asta </l>
                  <l>Zvonindu-se-n curînd, i-au și trimis </l>
                  <l>Cumplite chinuri zeii mari îndată, </l>
                  <l>Pe cînd domnea-n cetatea blăstămată </l>
                  <l>A Tebei, peste cadmieni, prin vrere </l>
                  <l>Cu rea credinț-a zeilor de sus; </l>
                  <l>Iar ea apoi, nebună de durere, </l>
                  <l>Un laț de grinda caselor și-a pus </l>
                  <l>Și-așa-n locașul făr’de mîngăiere </l>
                  <l>A regelui din negru iad s-a dus, </l>
                  <l>Lăsîndu-i lui cumplit amar pe lume, </l>
                  <l>Cît las-oricînd blăstămul unei mume. </l>
                  <l>Văzui pe Clore, cea ce-n timpul vieții </l>
                  <l>Frumoasă fost-a foarte, și-o iubea </l>
                  <l>Neleu, ce-o vru din cauza frumuseții </l>
                  <l>Și mii de daruri i-a adus. Și-avea </l>
                  <l>Pe-Amfion tată, unul din băieții </l>
                  <l>Lui Iàsion, acel ce stăpînea </l>
                  <l>În Orhomenul mineian, dar plină </l>
                  <l>De haruri, Clore-n Pilos fu regină, </l>
                  <l>Și preavestiți copii deci îi născuse, </l>
                  <l>Pe Nestor, Cromiu și pe dragul lui </l>
                  <l>Periclemen, și pe Però ce fuse </l>
                  <l>Minune-a frumuseții, și destui </l>
                  <l>Viteji pețit-o-au, dar nici nu vruse </l>
                  <l>S-o dea Neleu decît acelui cui </l>
                  <l>Din Filaca i-ar fi adus la urmă </l>
                  <l>A marelui Ificlu-ascunsă turmă. </l>
                  <l>Greu drum! Și-un singur om vru să-ndrăznească: </l>
                  <l>Melamp prorocul. Însă lanțuri tari </l>
                  <l>Și sfînta vrere cea dumnezeiască </l>
                  <l>Opritu-l-au, și foarte buni văcari. </l>
                  <l>Dar cînd fu scris și-un an să se-mplinească. </l>
                  <l>Atunci, după ce-i spuse toate cari </l>
                  <l>I-au fost de zei ursite mai pe urmă, </l>
                  <l>I-a dat Ificlu-n pace marea turmă. </l>
                  <l>Văzui apoi pe Leda, care dete </l>
                  <l>Bărbatului său Tindareu pe doi </l>
                  <l>Copii vestiți, pe Castor cel ce stete </l>
                  <l>Vestit îmblînzitor de cai; și-apoi </l>
                  <l>Pe cel viteaz cu pumnul între cete, </l>
                  <l>Polidice. Și pe-ambii-acești eroi </l>
                  <l>Îi ține-n veci și-i va ținea pămîntul </l>
                  <l>Tot vii, căci lor le dete Zevs Preasfîntul </l>
                  <l>Zeiasca cinste și așa să fie </l>
                  <l>Că-i viu și mort pe rînd oricare fiu, </l>
                  <l>Deci azi e Castor mort, ci-n viață vie </l>
                  <l>Polidice, iar mîne-i Castor viu </l>
                  <l>Și-acesta mort, și-așa tot mor și-nvie, </l>
                  <l>Iar zeii-n cer, ca zei pe-aceștia-i știu! </l>
                  <l>Veni și-Ifimedia ca să beie, </l>
                  <l>Nevasta lui Aleu, acea femeie </l>
                  <l>Ce și ea se mîndrea c-avu pe sfîntul </l>
                  <l>Poseidon soț, născîndu-i gemeni, cari </l>
                  <l>Avură scurtă viața lor și-avîntul: </l>
                  <l>Pe Otu-asemani zeilor cei mari, </l>
                  <l>Și marele-Efialt, pe cari pămîntul </l>
                  <l>Ce crește oameni, mai frumoși și tari </l>
                  <l>(Afară de-Orion) decît pe nalții </l>
                  <l>Aceștia doi, el nu crescuse pe-alții. </l>
                  <l>Căci ei de nouă ani cînd se făcură, </l>
                  <l>Aveau de nouă coți un brîu de-ncins </l>
                  <l>Și nouă brațe-avea a lor statură. </l>
                  <l>Ei deci spre zeii cei din ceru-ntins </l>
                  <l>Atunci cu-amenințările-ncepură, </l>
                  <l>Că au să-i bată-n chiar a lor cuprins, </l>
                  <l>Mutînd de pe pămînt pe-Olimp războiul </l>
                  <l>Cel plin de vai și vuiet de tot soiul. </l>
                  <l>Ei Osa peste-Olimp voiau s-o puie, </l>
                  <l>Și Peliul peste ea, și-așa nălțînd </l>
                  <l>Un munte peste munți, la cer să suie. </l>
                  <l>Și poate-ar fi făcut ce-aveau de gînd </l>
                  <l>De nu s-ar fi grăbit ca să-i răpuie </l>
                  <l>Cu fulgerul său Zevs, încă pe cînd </l>
                  <l>N-aveau cu păr de barbă-ncinsă fața </l>
                  <l>Și-abia mijea pe buza lor mustața. </l>
                  <l>Pe Fedra, Procris și frumoasa fată </l>
                  <l>Adrian-a lui Minos o văzui, </l>
                  <l>Pe care-o aducea Tezeu odată </l>
                  <l>Din larga Creta-n sfînt-Atene-a lui, </l>
                  <l>Dar nu-i fu-ngăduit să-l facă tată: </l>
                  <l>Căci Bac mărturisi, iar vorba lui </l>
                  <l>Făcut-a pe-Artemis să dea pierzării </l>
                  <l>Pe fată-n Dia, cea din largul mării. </l>
                  <l>Pe Climene, pe Mera, pe cumplita </l>
                  <l>Erifila, ce-arginți străini primi </l>
                  <l>Spre-a-și vinde propriul soț, nenorocita! </l>
                  <l>Dar n-aș putea pe toate-a le numi, </l>
                  <l>Căci s-ar sfîrși-n curînd și nesfîrșita </l>
                  <l>De noapte, rege, și eu n-aș sfîrși. </l>
                  <l>Să dorm am timp destul și-aici și-n navă, </l>
                  <l>Iar voi și zeii-or da să n-am zăbavă.” </l>
                  <l>A zis, și muți cu toții-n jur tăcură </l>
                  <l>Cuprinși de-uimire, prin palatul plin </l>
                  <l>De-o vrajă care-adormitor te fură. </l>
                  <l>Arete-atunci, cea albă ca un crin: </l>
                  <l>„Ei, cum vă pare-aleasa lui statură </l>
                  <l>Și-adîncul duh ce-arat-acest străin? </l>
                  <l>Și-apoi e oaspe-al meu! Și-i cinste mare! </l>
                  <l>Dar parte-aveți la ea și voi oricare! </l>
                  <l>Să nu ne prea grăbim deci a-l trimite! </l>
                  <l>Și nici la dat de daruri nu fiți grei, </l>
                  <l>Că-i om al vieții foarte mult lipsite! </l>
                  <l>Și-averi, din vrerea vecinicilor zei, </l>
                  <l>Prin case-aveți destule-ngrămădite!” </l>
                  <l>Așa le-a zis. Și-așa-ncepu-ntre ei </l>
                  <l>Atunci Ehioneu, </l>
                  <l>Mai vechi decît oricare-alt vechi al țării: </l>
                  <l>„Cuminte-a spus regina vorbe-n lege </l>
                  <l>Și bunu-i sfat din suflet ni l-a smult! </l>
                  <l>Dar toate-aceste-atîrn-acum de rege </l>
                  <l>Și-aș vrea și-al său cuvînt să i-l ascult.” </l>
                  <l>A zis deci Alcinou: „Dar se-nțelege! </l>
                  <l>Precum sînt viu și rege-acestui mult </l>
                  <l>Popor feac, așa va fi, vezi bine! </l>
                  <l>Dar de-altă parte, te rugăm, străine, </l>
                  <l>Că orișicît de-ntors acum îți pasă </l>
                  <l>Și ceri să pleci, să mai aștepți măcar </l>
                  <l>O zi, și-așa deci pînă mîne lasă, </l>
                  <l>Să pot s-adun ce vrem să-ți dăm ca dar. </l>
                  <l>Iar pentru-ntorsul tău de-aici acasă </l>
                  <l>Purta-vom grijă toți feacii, dar </l>
                  <l>Eu cel dintîi, căci eu sînt rege-n țară!” </l>
                  <l>Răspunse Odiseu și zise dară: </l>
                  <l>„Mărite Alcinou, nu numai mîne, </l>
                  <l>Ci dacă-mi ceri și-un an aș rămînea, </l>
                  <l>De-aș ști c-atît pe cît mai mult rămîne </l>
                  <l>Un om la voi, mai multe daruri ia. </l>
                  <l>Mi-ar fi și mai plăcut așa, stăpîne, </l>
                  <l>S-ajung cu-averi mai mari în țara mea! </l>
                  <l>Că-ți dau și cinste toți, și-ți faci și nume </l>
                  <l>Cînd văd că te rentorci bogat din lume!” </l>
                  <l>A zis, iar regele-a răspuns cuvîntul: </l>
                  <l>„Să nu crezi că te-am crede-a fi de-acei </l>
                  <l>De cari hrănește-atît de mulți pămîntul </l>
                  <l>Și-i afli rătăcind pe-oriunde vrei, </l>
                  <l>Cari foarte lesne-ți fură crezămîntul </l>
                  <l>Minciunii lor, încît ești ars de ei, </l>
                  <l>De unde nici n-aștepți că pot să mință! </l>
                  <l>Dar tu și-n vorbe-ai dulce iscusință, </l>
                  <l>Și-n gînduri ai cîntaru-nțelepciunii, </l>
                  <l>Și ca și-un cîntăreț ne-ai povestit </l>
                  <l>De-al tău necaz și multu-amărăciunii </l>
                  <l>Și tot ce bieții-ahei au pătimit! </l>
                  <l>Dar spune-acum, dac-ai văzut pe vrunii </l>
                  <l>Din soții tăi, prin Iadu-acel cumplit, </l>
                  <l>De-acei ce-n cîmpul Troiei se luptară </l>
                  <l>Și-i dete morții-ursita lor amară! </l>
                  <l>Căci nesfîrșit-această noapte este, </l>
                  <l>Și nici nu-i timpul de culcat. Aș sta </l>
                  <l>Și nici n-aș prinde de-acest lucru veste, </l>
                  <l>Chiar pînă-n sfînta zi și-aș asculta, </l>
                  <l>De-ai vrea să spui din trista ta poveste, </l>
                  <l>Căci mare lucru e povestea ta!” </l>
                  <l>A zis. Iar Odiseu: „Stăpîne mare </l>
                  <l>Și neam ce-n lume-asemeni pe-altul n-are, </l>
                  <l>Își are vremea sa și povestirea, </l>
                  <l>Și somnul vremea șa. Dar dacă ceri, </l>
                  <l>Eu nu mă-mpotrivesc să-ți spui pierirea </l>
                  <l>Cea mult mai rea și plină de dureri </l>
                  <l>A soților, tîrziu pieriți și-airea </l>
                  <l>Prin gîndul rău al silnicei muieri. </l>
                  <l>Căci nu-n războiul plin de plîns al Troii, </l>
                  <l>Ci-n casa lor, trădați, s-au stins eroii… </l>
                  <l>Deci, gloata de femei apoi se duse, </l>
                  <l>Că doamna morții le-mprăștie grăbit. </l>
                  <l>Veni mîhnitul suflet care fuse </l>
                  <l>Atridele-Agamemnon cel vestit, </l>
                  <l>Și toate-acelea suflete răpuse </l>
                  <l>Cu el deodată, cîte-au fost pierit </l>
                  <l>În casa lui, prin jalnicele sfaturi, </l>
                  <l>Veneau cu el, urmîndu-l pe de laturi. </l>
                  <l>Deci el sosind, bău din negrul sînge, </l>
                  <l>Și stînd, mă cunoscu. Și-atunci acel </l>
                  <l>Puternic rege a-nceput a plînge </l>
                  <l>Și mînile-ntindea spre mine-astfel, </l>
                  <l>Crezînd, sărmanul, că mă poate strînge. </l>
                  <l>Dar nu putu, căci nu erau cu el </l>
                  <l>Puterile și focul tinereții, </l>
                  <l>Din sprintenul său trup, ca-n timpul vieții. </l>
                  <l>Iar eu plîngeam cu lacrimi năvălite, </l>
                  <l>Nici vorbe-avînd în inimă și nici </l>
                  <l>Putere-n glas. Tîrziu apoi: «Slăvite </l>
                  <l>Păstor de țări și floare-ntre voinici! </l>
                  <l>Ce rea ursit-a morții cei cumplite </l>
                  <l>Ce-așterne oamenii te-aduse-aici? </l>
                  <l>Poseidon poate-n mijlocul plutirii, </l>
                  <l>Furtuni stîrnind pe larg te-a dat pieririi? </l>
                  <l>Ori răi vrășmași te-uciseră-ntr-o țară, </l>
                  <l>Pe cînd răpeai cirezile de boi, </l>
                  <l>Iar ei sărind cu arme-și apărară </l>
                  <l>Nevestele și-orașul lor de voi?» </l>
                  <l>Răspunse el, oftînd oftare-amară: </l>
                  <l>«Vestite rege,-ntîiu-ntre eroi! </l>
                  <l>O, nu Poseidon mi-a gătit mormîntul, </l>
                  <l>Stîrnind cumplit pe largul mării vîntul, </l>
                  <l>Și nici nu m-au ucis în țări străine </l>
                  <l>Bărbați vrășmași! Ci-n casă m-a răpus </l>
                  <l>Nevasta mea, lipsita de rușine, </l>
                  <l>Și-Egist al ei! Căci oaspe m-au adus, </l>
                  <l>Și-n vremea-n care ne-nchinam de bine. </l>
                  <l>Cumplitul gînd în faptă și l-au pus. </l>
                  <l>Și cum pe-un bou la iesle l-ai ucide, </l>
                  <l>Așa și ei pe mine-atunci, pe-Atride. </l>
                  <l>Și deci murii de-o moarte-așa de cruntă, </l>
                  <l>Și-atît de jalnică pierire-avui! </l>
                  <l>În jur flăcăi, și-n vîrstă mai căruntă </l>
                  <l>Bărbați voinici și pe-alții, mi-i văzui </l>
                  <l>Junghiați, precum cînd face poate nuntă </l>
                  <l>Ori praznic și ospăț în casă lui </l>
                  <l>Și taie porci, voinici și mari, că-i are, </l>
                  <l>Un om bogat și cu putere mare. </l>
                  <l>Tu multe-n taberi ai văzut cumplite </l>
                  <l>Ucideri de bărbați, și știi și crezi </l>
                  <l>Ce-aduc prin lupte negrele ursite; </l>
                  <l>Dar însuți tu te-ai fi-ngrozit să vezi </l>
                  <l>Cum noi printre ulcioarele-azvîrlite </l>
                  <l>Și sparte-atunci zăceam pe jos grămezi </l>
                  <l>Și-a valma tot, și răsturnată masa </l>
                  <l>Și-un fum de sînge cald umpluse casa. </l>
                  <l>Casandra lîngă mine,-a morții pradă, </l>
                  <l>Gemea, și-n gîtul ei nevasta mea </l>
                  <l>Sucea cuțitul, stînd pe ea grămadă. </l>
                  <l>Și-atunci, murind, cercai doar aș putea </l>
                  <l>Să nalț o mînă ca s-o pui pe spadă. </l>
                  <l>Dar ea s-a dus, și nici nu se gîndea </l>
                  <l>Să-nchidă ochii mei, că plec din lume, </l>
                  <l>Și gura mea s-o curețe de spume. </l>
                  <l>Nu-i cîne, vai! și nu-i pe lume fiară </l>
                  <l>S-o poți asemăna unei femei </l>
                  <l>În care-a-ntrat cumplitul gînd să-i piară </l>
                  <l>Ucis bărbatul chiar de mîna ei! </l>
                  <l>Și-așa-mi făcu și ea-n cumplita seară! </l>
                  <l>Ziceam că voi sosi dorit de-ai mei, </l>
                  <l>Că-mi voi vedea și casa și pe-Oreste; </l>
                  <l>Ci-i dete-n gînd becisnicei neveste </l>
                  <l>Să fie-o pildă-n veci nerușinării, </l>
                  <l>Căci vecinică rușine ea zvîrli </l>
                  <l>Și-asupra ei, și-asupra orișicării </l>
                  <l>Femei, de-acum în veci, chiar dac-ar fi </l>
                  <l>Cuminte vruna-n toate-ale purtării!» </l>
                  <l>Cuprins de-amărăciune-așa vorbi. </l>
                  <l>Iar eu i-am spus mîhnitele cuvinte: </l>
                  <l>«Ah, cît de-adevărat e, Doamne sfinte, </l>
                  <l>Că Zevs bătut-a și-urgisit-au zeii </l>
                  <l>Tot neamul lui Atreu dintru-nceput, </l>
                  <l>Din cauza minții josnice-a femeii! </l>
                  <l>O, cîți pentru Elena n-au avut </l>
                  <l>Pierire-amară-n Ilion aheii! </l>
                  <l>Acum și-a ta nevastă ți-a făcut, </l>
                  <l>Pe cînd lipseai, un laț, și nebunește </l>
                  <l>Te-a prins așa de trist să pieri cînește.» </l>
                  <l>Deci iarăși zise el: «Și tu de-aceea </l>
                  <l>Să nu te-ncrezi femeii-ori prea s-o crezi, </l>
                  <l>Vro taină dacă ai, să nu-i dai cheia, </l>
                  <l>Ci spune-o parte și-alta s-o păstrezi, </l>
                  <l>Și nu lăsa nicicînd din ochi femeia! </l>
                  <l>Dar tu, al țău sfîrșit tu n-o să-l vezi, </l>
                  <l>Ca mine-al meu sfîrșit cel plin de jale, </l>
                  <l>Venind din mînile nevestei tale, </l>
                  <l>Căci ei de cinste și de zei îi pasă </l>
                  <l>Și bune lucruri învîrtește-n gînd, </l>
                  <l>Și-așa e cum a fost și-acum rămasă. </l>
                  <l>Căci iată-ntr-adevăr o știu de cînd </l>
                  <l>Plecam la Troia și-o lăsam acasă </l>
                  <l>C-un mic copil, nevastă de curînd. </l>
                  <l>Acum va fi flăcău, voinic și mare, </l>
                  <l>Și-l iau cu ei bărbații-n adunare! </l>
                  <l>Ferice fiu, ferice lui! Căci tata </l>
                  <l>Întors la el, în brațe-l va avea. </l>
                  <l>Dar mie nu-mi lăsă nerușinata </l>
                  <l>De maică-sa nici timp să-l pot vedea, </l>
                  <l>Să-mi satur ochii și-ndelung purtata </l>
                  <l>Dorință-n suflet să mi-l văd, căci ea </l>
                  <l>Mi-a pus cuțitu-n piept mai înainte. </l>
                  <l>Deci una am să-ți spui, și-ți fie-aminte: </l>
                  <l>Să faci s-ajungi pe-ascuns și nu pe față </l>
                  <l>În Itaca și-n casa ta, de vrei </l>
                  <l>Să nu plătești cu dulcea ta viață! </l>
                  <l>Căci nu-i de pus încredere-n femei… </l>
                  <l>Dar haide-acum și spune-mi și mă-nvață </l>
                  <l>De cel nemaivăzut de ochii mei, </l>
                  <l>De fiul meu cel drag, pe unde este? </l>
                  <l>Căci nu cred eu să-mi fi murit Oreste! </l>
                  <l>Îl știi prin Orhomen? Ori se socoate </l>
                  <l>Mai mult vegheat prin Pilos, bietu-mi fiu? </l>
                  <l>Îl ține Menelau prin Sparta, poate?» </l>
                  <l>Așa deci mă-ntreba de-i mort ori viu. </l>
                  <l>«De ce mă-ntrebi, Atride,-acestea toate </l>
                  <l>— Răspunsei eu — căci n-am cum să le știu. </l>
                  <l>De-i viu ori mort, nimic eu nu pot spune </l>
                  <l>Și-i rău să spui cuvinte-n vînt nebune.» </l>
                  <l>Astfel plîngînd noi doi cu plîns fierbinte </l>
                  <l>Și lucii lacrimi, ne vorbeam astfel; </l>
                  <l>Cînd iat-acum Ahile-mi sta-nainte, </l>
                  <l>Avîndu-și pe Patroclu lîngă el, </l>
                  <l>Pe bunul Antiloc, cel mult cuminte, </l>
                  <l>Și-Aiant Telamonid, bărbatu-acel </l>
                  <l>Ce-n chip și-n trup, în toate-acele zile, </l>
                  <l>Era-ntre greci al doilea dup-Ahile. </l>
                  <l>Deci bînd, mă cunoscu și-atari îmi zise </l>
                  <l>Cel sprinten de picior, Ahil, plîngînd: </l>
                  <l>«Din neam zeiesc, Laertiade-Ulise, </l>
                  <l>Ți-a dat să-ncerci nenorocitul gînd </l>
                  <l>Și truda cea mai grea din cîte-s scrise! </l>
                  <l>Dar ce-ndrăzneli te mînă-n Iad, cătînd </l>
                  <l>Pe morții cei lipsiți de viața minții, </l>
                  <l>Ce-s goale-acum păreri ale ființii?» </l>
                  <l>«O fiu a lui Peleu, tu cel mai mare </l>
                  <l>Viteaz între danai, Ahile-al meu! </l>
                  <l>Venii pentru Tiresias, de ia care </l>
                  <l>Cerui un sfat, cum pot s-ajung și eu </l>
                  <l>Acasă-n țară-mi, biet pribeag pe mare, </l>
                  <l>Căci n-am ajuns în țară-mi, ci mereu </l>
                  <l>Mă face-un zeu să-i rabd pe mări bătaia </l>
                  <l>Și nici măcar pe-aproape nu-s de-Ahaia. </l>
                  <l>Dar tu, și-ntîi, și-apoi ai fost bărbatul </l>
                  <l>Cel mai ferice-al lumii dintre greci! </l>
                  <l>Cît timp trăiai, ai fost tu nepătatul, </l>
                  <l>Cinstit de noi, ca zeii cei de veci, </l>
                  <l>Și-acum în Hades, mort, ești împăratul </l>
                  <l>Atîtor lumi de morți! Nu plînge deci </l>
                  <l>De moarte,-Ahil!» Așa i-am zis, dar foarte </l>
                  <l>Mîhnit mi-a zis: «Vai, nu-mi vorbi de moarte </l>
                  <l>Și nu căta să-mi dai vro mîngîiere </l>
                  <l>Cu vorbe,-o, rege-Ulis! Căci iată, viu, </l>
                  <l>Mai bine-aș vrea la om fără de-avere </l>
                  <l>Argat cu plată-n curtea lui să fiu, </l>
                  <l>Decît aci-mpărat fără putere </l>
                  <l>Pe morții-acei ce-s umbră și pustiu. </l>
                  <l>Dar haide-acum, de scumpul fiu tu-mi spune, </l>
                  <l>Și-mi spune despre tata, viu e oare, </l>
                  <l>Și e-ntre Mirmidoni și-acum stăpîn? </l>
                  <l>Ori au prin Phtia vorbe-ocărîtoare </l>
                  <l>Și-și bat de dînsul joc, căci e bătrîn? </l>
                  <l>Vai, dac-aș fi rămas sub sfîntul soare, </l>
                  <l>Cum nu mi-a fost ursita să rămîn, </l>
                  <l>Să-i fiu de-un ajutor! Sau dac-odată, </l>
                  <l>Acum, și-așa-n făptura mea bărbată, </l>
                  <l>Cum fui cînd ucideam înspăimîntatul </l>
                  <l>Popor al Troii și-ajutam pe-ahei, </l>
                  <l>Să merg, măcar pe-o zi, pe la palatul </l>
                  <l>Sărmanului meu tată, vai de ei! </l>
                  <l>Ce groaz-aș mai băga cu nenfrînatul </l>
                  <l>Și tarele meu braț în toți acei </l>
                  <l>Ce-acum ar vrea — că-i văd slăbia — </l>
                  <l>Gonindu-l de pe tron, să ia domnia!» </l>
                  <l>Răspunsei eu atunci: «De nepătatul </l>
                  <l>Peleu, acum nimic n-aș ști să spui. </l>
                  <l>Dar pot de fiul tău să-ți spui curatul </l>
                  <l>Și sfîntul adevăr, cum îl văzui, </l>
                  <l>Căci eu fui cel ce ți-am adus băiatul </l>
                  <l>Pe-o navă-n Troia din pămîntul lui. </l>
                  <l>Deci dară noi, acolo-n cîmpul Troii, </l>
                  <l>Oricînd spuneau păreri în sfat eroii, </l>
                  <l>El cel dintîi din toți era-n cuvinte, </l>
                  <l>Și nu greșea, chiar și-ntr-un sfat mai greu, </l>
                  <l>Și nimeni nu-i putea lua-nainte, </l>
                  <l>Ci numai Nestor cel slăvit și eu. </l>
                  <l>Iar cînd în jurul Troii celei sfinte </l>
                  <l>Ieșeam să ne luptăm, era mereu </l>
                  <l>În rîndu-ntîi, și nu-nglotit cu turma </l>
                  <l>Acelor ce tîrzii umblînd, bat urma. </l>
                  <l>Ci tot căta pe cine-ar mai răpune, </l>
                  <l>Și mulți bărbați ucise-al tău copil </l>
                  <l>Acolo-n toiul luptelor nebune! </l>
                  <l>Dar n-aș putea să spui, viteze-Ahil, </l>
                  <l>Pe toți ucișii lui, dar îți voi spune </l>
                  <l>Pe fiul lui Telef, Euripi!, </l>
                  <l>Cînd mulți în jur grămezi cădeau ceteii, </l>
                  <l>Din trista cauz-a darului femeii. </l>
                  <l>Iar cînd dintre fruntașii-ahei o seamă </l>
                  <l>Steteam în calul de Epeu făcut, </l>
                  <l>Și mie toate mi se dară-n seamă, </l>
                  <l>Să-nchid și să deschid mințitul scut, </l>
                  <l>Văzui pe toți cu tăinuită teamă </l>
                  <l>Ștergîndu-și ochii umezi, și-am văzut </l>
                  <l>Că frica le juca prin mădulare </l>
                  <l>Și-n tremur îl simții pe fiecare, </l>
                  <l>Dar niciodată nu-l văzui pe dînsul, </l>
                  <l>Nici fața-ngălbenindu-i, nici pe ea </l>
                  <l>Să-și șteargă el pe-ascuns vreodată plînsul! </l>
                  <l>Ci foarte mă ruga și-mi tot cerea </l>
                  <l>Să-l las din cal și să ieșim dintr-însul; </l>
                  <l>Deci, cînd pe lance mîna și-o punea </l>
                  <l>Și cînd pe sabie-n nesfîrșite rînduri, </l>
                  <l>Și-n suflet învîrtea cumplite gînduri! </l>
                  <l>Iar după ce-am prădat și-acea grămadă </l>
                  <l>De-averi ce-avu-n cetatea sa Priam, </l>
                  <l>Atunci, avînd și partea sa de pradă </l>
                  <l>Și-un mare dar ce-ai noștri-ahei îi dam, </l>
                  <l>Sui-n corăbii, neatins de spadă </l>
                  <l>Și-n toate sănătos, și ne miram </l>
                  <l>De-al său noroc </l>
                  <l>Așa i-am spus deci cîte-au fost cerute </l>
                  <l>De vrerea lui, și-apoi încetinel </l>
                  <l>Se duse umbra lui Ahil cel iute </l>
                  <l>Cu pașii mari pe cîmpul de-asfodel, </l>
                  <l>Voios de fiu și veștile plăcute, </l>
                  <l>Că-i tot atît de bun pe cum fu el. </l>
                  <l>Iar morții-apoi mereu veneau pe cale, </l>
                  <l>Spuind tot insul păsurile sale. </l>
                  <l>Dar unul sîngur nu veni, că-și puse </l>
                  <l>Mînia-n minți, Aiant, că-ntre eroi </l>
                  <l>În mal la nave l-am învins, cînd puse </l>
                  <l>Slăvită Tetis armele-ntre noi, </l>
                  <l>Pe care-Ahil, copilul său, le-avuse; </l>
                  <l>Și-am vrut să știm a cărui dintre doi </l>
                  <l>Vor fi, iar fiii Troilor și fata </l>
                  <l>Lui Zevs priveau spre-a rupe judecata. </l>
                  <l>Vai, cum nu vru să fac-atunci Preasfîntul </l>
                  <l>Să nu-l înving în lupta ce-o purtai! </l>
                  <l>Căci, iată, pentru ele-acum pămîntul </l>
                  <l>Cuprinse-un rege-atît de mare, vai! </l>
                  <l>Pe-Aiant ce-avea și chipul și cuvîntul </l>
                  <l>Al doilea dup-Ahile-ntre danai! </l>
                  <l>Și-aduse-o ceart-atît de grea osîndă! </l>
                  <l>Și-am zis, ca să-l împac, cu vorbă blîndă </l>
                  <l>«Aiant Telamonide,-o, nepătate! </l>
                  <l>Mînia ta s-o uiți nici mort nu vrei </l>
                  <l>Din cauza unor arme blăstămate. </l>
                  <l>Spre-a grecilor pierire marii zei </l>
                  <l>Le-au pus atunci, căci ai pierit tu, frate, </l>
                  <l>Atare-un turn, cum fost-ai printre ei! </l>
                  <l>Căci tu ești plîns și-acum și-a pururi zile </l>
                  <l>De toți aheii-n veci, vai tu și-Ahile </l>
                  <l>Dar singur Zevs această vin-o poartă, </l>
                  <l>Căci mult urî pe greci, și nu pe-ascuns, </l>
                  <l>Și-ți dete-astfel și ție-această soartă! </l>
                  <l>Dar fie-ți, rege mare,-acum de-ajuns </l>
                  <l>Și fă-ți mînia-n piept să tacă moartă, </l>
                  <l>S-asculți cuvîntul meu și dă-mi răspuns!» </l>
                  <l>Răspuns el însă nici atunci nu-mi dete, </l>
                  <l>Ci-ntrînd adînc, se mistui-ntre cete. </l>
                  <l>Văzui apoi pe Minos nepătatul, </l>
                  <l>Născut din Zevs, cum judecă pe morți; </l>
                  <l>În mîni cu sceptru de-aur, în palatul </l>
                  <l>Cel larg și vecinic cu deschise porți. </l>
                  <l>Iar ei, șezînd ori stînd, spuneau păcatul </l>
                  <l>Și dreptul lor, supuși eternei sorți. </l>
                  <l>Văzui apoi pe-Orion, uriașul </l>
                  <l>Cumplit și-aici, cutreierînd locașul </l>
                  <l>Și-n urma sa mari fiare pe livada </l>
                  <l>Cea de-asfodel tîra nepotolit, </l>
                  <l>Pe cîte le-ucisese cu grămada </l>
                  <l>Prin munții păduroși, cînd a trăit; </l>
                  <l>Și groaznică de-aramă-n mîni, dovada </l>
                  <l>Puterii,-o ghioag-o vîntura cumplit. </l>
                  <l>Văzui zăcînd pe Titiu dup-aceea, </l>
                  <l>Pe cel născut din preaslăvita Geea, </l>
                  <l>De nouă pletre-avînd sub dînsul locul; </l>
                  <l>Și-a stînga lui și-a dreapta două găi </l>
                  <l>Ficatu-i sfîșiau, rupînd cu ciocul </l>
                  <l>Și-adînc îi scormoneau prin măruntăi, </l>
                  <l>Iar el de-a le goni n-avea mijlocul! </l>
                  <l>Căci el, prin Panopeul multor văi, </l>
                  <l>Nevasta-ți, Zevs, cu vorbe-a pîngărit-o </l>
                  <l>Pe-a ta Latona-n drumul ei spre Pito. </l>
                  <l>Văzui și pe Tantal, cu mare-arsură </l>
                  <l>De-aprinsă sete, că-ntr-un loc stetea, </l>
                  <l>Iar apa-i ajungea mai pînă-n gură, </l>
                  <l>Și-amar de sete-n apă suferea, </l>
                  <l>Dar nu putea să prind-o picătură, </l>
                  <l>Căci orișicînd s-ar fi plecat să bea </l>
                  <l>Din apă, ea pierea din ochi, secată, </l>
                  <l>Și prund uscat vedea sub el deodată! </l>
                  <l>Și rodnici pomi, cu crengile lor pline, </l>
                  <l>Deasupra lui și-a jalnicei fîntîni, </l>
                  <l>Cu mere dulci, cu rodii și smochine, </l>
                  <l>De cap i s-atingeau, și peri bătrîni, </l>
                  <l>Și-umbroși copaci ai verzilor măsline. </l>
                  <l>Dar oricînd se-ntindea să prindă-n mîni </l>
                  <l>Vrun fruct, le ridica deodată vîntul </l>
                  <l>In sus, spre norii cei ce-umbres pămîntul. </l>
                  <l>Sisif apoi, în munci chinuitoare, </l>
                  <l>Sub mînile-amîndouă c-un pietroi, </l>
                  <l>Și-așa deci sprijinindu-se-n picioare </l>
                  <l>Și-n mîni, el îl urca pe-un deal, și-apoi </l>
                  <l>Aproape-n vîrf, dincolo să-l scoboare, </l>
                  <l>O mînă tare-l împingea-napoi </l>
                  <l>Și-așa vedea din cuilme-acum, sărmanul, </l>
                  <l>Căzînd pe cîmp cu vuiet bolovanul, </l>
                  <l>Iar el era silit din nou să ducă </l>
                  <l>De jos pe culme-acel pietroi, și-astfel </l>
                  <l>Pe el sudoarea-n veci nu se usucă </l>
                  <l>Și-un nor de praf stă-n veci pe lîngă el! </l>
                  <l>Văzui și pe Heracle-apoi (nălucă </l>
                  <l>A zeului, nu însuși zeu-acel </l>
                  <l>Ce-n dulce-ospăț petrece-n lumi senine </l>
                  <l>Și-n brațe-acum, ca soț, pe Hebe-o ține, </l>
                  <l>Pe mîndra zînă, cea cu pulpi frumoase). </l>
                  <l>Și-n juru-i țipete de morți, părînd </l>
                  <l>Srtigări de paseri, cînd cu spaima-n oase, </l>
                  <l>În mii de părți se-mprăștie zburînd; </l>
                  <l>Iar el, asemeni nopții-ntunecoase, </l>
                  <l>Cu arcu-ntins și fier pe coard-avînd, </l>
                  <l>Purta-mprejur priviri îngrozitoare, </l>
                  <l>Cătînd parcă mereu ce duh s-omoare. </l>
                  <l>Pe pieptu-i larg avea o foarte lată </l>
                  <l>Curea de aur, și-atîrnînd de ea </l>
                  <l>Grozava-i sabie cea nenspăimîntată, </l>
                  <l>Și urși și porci sălbateci pe curea, </l>
                  <l>Și lei cu ochi de foc, și-o minunată </l>
                  <l>Lucrare-a unui meșter se vedea: </l>
                  <l>Ucideri de bărbați și arme rupte </l>
                  <l>Și sîngiuri, pe curea, și oști și lupte, </l>
                  <l>Cum n-ar putea scobi așa ca ele </l>
                  <l>Mai mari lucrări alt meșter priceput </l>
                  <l>Decît acel al groaznicei curele. </l>
                  <l>Văzîndu-mă deci stînd, m-a cunoscut </l>
                  <l>Și-așa-ncepu, cu multe lacrimi grele: </l>
                  <l>«Vai, rău fu ceasu-n care te-ai născut, </l>
                  <l>Viteazule-Odiseu, dacă te poartă </l>
                  <l>Și-aici pe tine-amarnica ta soartă! </l>
                  <l>Cum rea a fost și-a mea, cum știi tu bine. </l>
                  <l>Căci fiu îi fui și eu lui Zevs de sus, </l>
                  <l>Și-amarul meu amar fără de fine! </l>
                  <l>Că-i mare-amarul să te vezi supus </l>
                  <l>De-un om mai rău în toate decît tine </l>
                  <l>La cît de grele munci de el fui pus, </l>
                  <l>Și-odată el, viteazule Ulise, </l>
                  <l>Și-n lumea ast-a morții mă trimise </l>
                  <l>Să-i scot pe Cerber, căci mai mare muncă </l>
                  <l>El nu credea c-ar fi, din cîte au </l>
                  <l>Seninii zei, cînd trude pe-om aruncă. </l>
                  <l>Pe Cerber deci l-am scos, ca să i-l dau </l>
                  <l>In mîni, așa precum mi-a dat poruncă, </l>
                  <l>Iar Hermes și cu-Atene m-ajutau.» </l>
                  <l>A zis, pierind adînc în lumea morții, </l>
                  <l>Iar eu rămasei, stînd în fața porții </l>
                  <l>Că doar aș mai vedea dintre eroii </l>
                  <l>Trecutei vremi, căci vream să văd eroi; </l>
                  <l>Dar prea se-ngrămădeau într-una roii </l>
                  <l>De mii de mii de morți, venind spre noi, </l>
                  <l>Cu vuiet mult, ca ropotele ploii, </l>
                  <l>Și-o albă groază m-a cuprins apoi, </l>
                  <l>Să nu-mi trimită cruda Persefone </l>
                  <l>Cumplitul cap al groaznicei Gorgone. </l>
                  <l>Deci repede lăsînd ăst loc de jale, </l>
                  <l>Am mers la navă-n mal, iar aîor mei </l>
                  <l>Le-am dat porunci să ne gătim de cale, </l>
                  <l>Și-odgoanele le-au tras, intrînd și ei </l>
                  <l>În nava cărei curs îi da la vale </l>
                  <l>Pe rîul Ocean, în drumul ei, </l>
                  <l>Dintîi puterea apei și-a vîslării, </l>
                  <l>Și-un vînt apoi, frumos, din largul mării.</l>
               </lg>
            </div>
            <div type="div2">
               <head>
                  <label>Cartea XII</label>
                  <lb/>Scila și Caribde</head>
               <lg>
                  <l>Iar nava-ne luînd apoi cărare, </l>
                  <l>Ieși din Ocean, din rîul sfînt, </l>
                  <l>Și-ajunse iar pe-ntunecata mare, </l>
                  <l>Spre-ostrovul zis Eeia, unde sînt </l>
                  <l>Palatele-Aurorii și răsare </l>
                  <l>Și soarele, cînd suie pe pămînt. </l>
                  <l>Sosind aici, pe prund ne trasem vasul </l>
                  <l>Și-aici ne-a fost al cinei loc și masul. </l>
                  <l>Iar cînd veni și fiica dimineții, </l>
                  <l>Pe cîțiva inși la Circe i-am trimis </l>
                  <l>Să ia pe Elpenor, răpusul vieții, </l>
                  <l>Acel ce făr-a vrea s-a fost ucis. </l>
                  <l>Deci brazi și frasini au tăiat băieții, </l>
                  <l>Și-ndată pe-o movilă-n loc deschis </l>
                  <l>Făcîndu-i rug, l-am ars, și mult cu plînsul </l>
                  <l>Boceam cu toții-n jur pe lîngă dînsul. </l>
                  <l>În scrum apoi cînd focul sfînt schimbat-a </l>
                  <l>Pe mortul soț și lucrurile lui, </l>
                  <l>Mormînt îngrămădindu-i pe-ngropata </l>
                  <l>Cenușă-n mal, un mare stîlp bătui </l>
                  <l>Pe-acel mormînt și-n vîrful său lopata. </l>
                  <l>Pe-acestea deci întocmai le făcui. </l>
                  <l>Ci-n vremea asta Circe-afla că vasul </l>
                  <l>Sosind din Iad, făcea la mal popasul. </l>
                  <l>Deci însăși ea veni, frumos gătită, </l>
                  <l>Iar fetele-au adus, venind cu ea, </l>
                  <l>Fripturi și vin și pîne. Și grăbită </l>
                  <l>Întra-ntre noi și vesel ne vorbea: </l>
                  <l>«Voi cei ce-ați fost și-n negura cumplită, </l>
                  <l>Voi vii ați mers pe Hades a-l vedea, </l>
                  <l>De două ori v-a fost deci moartea dată, </l>
                  <l>Pe cea ce alții-o mor numai o dată! </l>
                  <l>Veniți și v-ospătați din ce vă place, </l>
                  <l>Din vin și carne pînă-n noapte-acum, </l>
                  <l>Și mîne-n zori plecați apoi în pace. </l>
                  <l>Iar eu o să v-arăt întregul drum, </l>
                  <l>Știut de-aici, din mal eu vi-l voi face </l>
                  <l>Și toate-am să v-arăt, și ce, și cum, </l>
                  <l>Ca nu dintr-o prostie oarecare </l>
                  <l>S-aveți de suferit pe-uscat ori mare.» </l>
                  <l>Așa deci ea ne-ntîmpina cu plinul, </l>
                  <l>Și-am stat în mal. Deci soarele-a fost sus, </l>
                  <l>Iar noi ne petreceam în chiot vinul, </l>
                  <l>Mîncînd fripturi și cîte ne-a adus, </l>
                  <l>Și-ntreaga zi așa ne-uitarăm chinul. </l>
                  <l>În urm-apoi, cînd soarele-a apus </l>
                  <l>Și noaptea curse-n jos din naltul zării, </l>
                  <l>Durmeau ai mei întinși pe malul mării. </l>
                  <l>Pe mine însă m-a luat de mînă </l>
                  <l>Deoparte zîna Circe, și-am șezut. </l>
                  <l>Deci toate mă-ntreba ca o stăpînă, </l>
                  <l>Să-i spui pe unde-am fost și ce-am văzut. </l>
                  <l>Vorbind apoi, mi-a zis grozava zînă: </l>
                  <l>«Pe-acestea, deci, cu bine le-ați trecut. </l>
                  <l>Ascult-acum și bunele-mi povețe, </l>
                  <l>Și-un zeu apoi mai multe-o să te-nvețe! </l>
                  <l>Dintîi pe la Sirene-o să te ducă </l>
                  <l>Ursitul drum, iar ele-n glas au dor </l>
                  <l>Și jale-așa că orișicine-apucă </l>
                  <l>S-asculte-o dată cîntul gurii lor, </l>
                  <l>Vrăjit s-oprește-n loc și se usucă! </l>
                  <l>Și vai de-acel vîslaș neștiutor, </l>
                  <l>Că-n veci nu-l mai revăd pe lumea asta </l>
                  <l>Copiii dragi de-acasă și nevasta, </l>
                  <l>Căci dulcile lor guri îl scot din minte </l>
                  <l>Și stau pe-un cîmp cu flori, dar pe grămezi </l>
                  <l>De putrezi oameni morți Și pe-oseminte </l>
                  <l>Zvîrlite peste piei. Tu însă vezi </l>
                  <l>Și treci cu nava repede nainte! </l>
                  <l>Iar pentru-ai tăi, tu bine să veghezi! </l>
                  <l>Deci taie părți din turta cea rotundă </l>
                  <l>Și ceară caldă prin urechi le-nfundă, </l>
                  <l>Ca nimeni să n-aud-a lor cîntare. </l>
                  <l>Tu poți s-auzi, de-ți place. Îns-atunci </l>
                  <l>De mîni și glezne să te lege tare </l>
                  <l>Cu funii soții-n dreptu-acelei lunci, </l>
                  <l>Cu fața spre catarg, și-așa pe mare </l>
                  <l>Trecînd s-asculți; iar dac-ai da porunci </l>
                  <l>Ori i-ai ruga să-ți deie drumul, rege, </l>
                  <l>Ei și mai strîns cu-alt nod să mi te lege. </l>
                  <l>Iar dacă vei scăpa de-aici cu pace, </l>
                  <l>Nu pot să-ți spui ce drum ai să urmezi, </l>
                  <l>Căci două sînt, să mergi pe care-ți place. </l>
                  <l>Dar de-amîndouă-ți spui, să cercetezi </l>
                  <l>În mintea ta de care-ai fi dibace. </l>
                  <l>Pe-un drum din două, stînci tu ai să vezi, </l>
                  <l>Cu groaznic vuiet nesfîrșit izbite </l>
                  <l>De-un mare val al mamei Amfitrite. </l>
                  <l>Acestor stînci le-au zis „rătăcitoare” </l>
                  <l>În limba lor cea sfîntă, marii zei. </l>
                  <l>Pe-aici nici paseri iuți nu pot să zboare, </l>
                  <l>Nici repezii porumbi din cer, acei </l>
                  <l>Ce-i duc lui Zevs mîncări nemuritoare, </l>
                  <l>Căci piere-a pururi unul dintre ei. </l>
                  <l>Deci pe-altu-n loc stăpînul Zevs îl pune. </l>
                  <l>Dar orice nave-ar trece s-ar răpune! </l>
                  <l>Și-acel vîrtej ce apa mării-o-mparte </l>
                  <l>De-a pururi poartă-n vînturi iuți de foc </l>
                  <l>Și morți și bîrne de corăbii sparte. </l>
                  <l>Un singur vas răzbi prin strîmtul loc, </l>
                  <l>Vestitul Argo-ntorsul de departe, </l>
                  <l>Și-abia și el cu Here-avu noroc </l>
                  <l>Să scape-ntreg de-a valului putere. </l>
                  <l>Căci foarte-a fost iubit Iason de Here. </l>
                  <l>Iar alte două stînci parcă s-anină </l>
                  <l>De cer. O stîncă-n drumul pe-unde treci </l>
                  <l>Pe culme-n veci de vineți nori e plină </l>
                  <l>Și nici de-a lungul toamnei celei reci, </l>
                  <l>Nici vara nimeni n-o văzu senină. </l>
                  <l>Un om chiar de-ar avea și douăzeci </l>
                  <l>De mîni, și tot pe-atîtea iuți picioare, </l>
                  <l>Tot n-ar putea s-o urce-ori s-o scoboare. </l>
                  <l>Că-i netedă ca linsa cioplitură </l>
                  <l>Și-n ea, la miljoc, rege,-o să vedeți </l>
                  <l>Spre-apus, a negrei văgăuni o gură </l>
                  <l>Ce duce spre Ereb. Pe-aici puteți </l>
                  <l>Și voi pluti, că-i loc de-alergătură, </l>
                  <l>Căci n-ar putea nici cei mai îndrăzneți </l>
                  <l>Arcași dibaci, cu arcul de pe navă </l>
                  <l>S-ajungă pînă-n peștera grozavă. </l>
                  <l>Și-ntr-însa Scila stă și groaznic muge </l>
                  <l>Și-atîta loc străbate glasul ei, </l>
                  <l>Cît plînsul unui pui de leu ce suge, </l>
                  <l>Ci-atare fiară e, încît și-n zei </l>
                  <l>Stîrnește spaimă, și cu groază fuge </l>
                  <l>Oricine-o vede, căci de patru-ori trei </l>
                  <l>La număr sînt spurcatele ei labe </l>
                  <l>Și șase gîturi lungi, cumplit de slabe, </l>
                  <l>Și-un cap pe-oricare gît și-n guri spurcate </l>
                  <l>Trei rînduri mari de dinți grozavi avînd, </l>
                  <l>Și deși, toți soli ai morții nendurate. </l>
                  <l>Cu trupu-i jumătate-ascunsă stînd, </l>
                  <l>În negrul ei culcuș, prin aer zbate </l>
                  <l>Cumplite-acele gîturi, căutînd </l>
                  <l>Pe-afară pradă, și mereu flămîndă, </l>
                  <l>Tot timpul pescuiește, stînd la pîndă. </l>
                  <l>Delfini și cîni de-ai mării și-alte fiare </l>
                  <l>Cu mult mai mari și cîte-și au locaș </l>
                  <l>Dihănii de-ngrozit în neagra mare. </l>
                  <l>Și nu-i născut pe lume vrun vîslaș </l>
                  <l>Să poată trece făr’ de vătămare </l>
                  <l>Prin fața ei, căci monstru-acest vrășmaș </l>
                  <l>Cînd șase guri le-ntinde așa cumplite, </l>
                  <l>Ia șase inși din navă și-i înghite. </l>
                  <l>Aproape stă și stîncă ceialaltă, </l>
                  <l>Așa că poți cu arcul să-i măsori </l>
                  <l>Puținul drum. Și nu-i așa de naltă. </l>
                  <l>Aici, sub un smochin cu crengi în flori, </l>
                  <l>Caribdis stă și-al mării fund îl saltă, </l>
                  <l>Sorbind pe zi-n adîncuri de trei ori </l>
                  <l>Și iar vărsînd din ea vărsări cumplite, </l>
                  <l>Și vai de ești pe-acolo cînd le-nghite! </l>
                  <l>Poseidon însuși nu mai este-n stare </l>
                  <l>Să-ți scape nava din vîrtej! Cît poți, </l>
                  <l>Tu dă spre Scila deci, și-n fuga mare </l>
                  <l>Să treci pe lîngă stînci. Să te socoți </l>
                  <l>Că tot mai bine este,-o rege mare, </l>
                  <l>Să pierzi pe șase-ortaci decît pe toți.» </l>
                  <l>Așa mi-a zis. Iar eu am ispitit-o: </l>
                  <l>«Să-mi spui deschis și drept, neprihănito, </l>
                  <l>N-ar fi nici un mijloc să-mi scap de moarte </l>
                  <l>Pe dragii soți de Scila asta rea? </l>
                  <l>Ferind Caribdea cea cumplită foarte, </l>
                  <l>Nu pot s-atac dihania și cu ea </l>
                  <l>Luptîndu-mă, s-abat amara soarte </l>
                  <l>Pe cînd spre-ai mei stă-ntinsă să mi-i ia?» </l>
                  <l>Răspunse ea cuvinte-atunci uimite: </l>
                  <l>«De ce gîndești mereu, nenorocite, </l>
                  <l>Tot lucruri triste-a luptei ce supune, </l>
                  <l>Și nici nemuritorilor nu-ți pleci </l>
                  <l>Pornirile din suflet? Dar, nebune, </l>
                  <l>Grozava asta Scila pe-unde treci, </l>
                  <l>Nu-i trup cu moarte ca s-o poți răpune, </l>
                  <l>Ci-un rău de-a pururi de nenvins în veci </l>
                  <l>Și n-o dobori cu sila sau cu ruga; </l>
                  <l>Deci tot ce poți să faci mai bun e fuga! </l>
                  <l>Căci pînă ce-ntîrzii să-mbraci arama, </l>
                  <l>Mă tem că ea ieșind îți va răpi </l>
                  <l>Pe-alți șase, și vei da-ndoită vama! </l>
                  <l>Deci fugi cît poți și nu te mai opri </l>
                  <l>Și strigă tare pe Crateis, mama </l>
                  <l>Acestui monstru ce-o născu spre-a fi </l>
                  <l>Sărmanei lumi nenorocire-amară! </l>
                  <l>Căci poate-o va opri să mai apară. </l>
                  <l>De-aci-n pămîntul vecinicului Soare. </l>
                  <l>Trinacria veți sosi. Pe-acel pămînt </l>
                  <l>Pasc șapte turme de-oi behăitoare </l>
                  <l>(Și tot de cinci ori zece-o turmă sînt </l>
                  <l>Acele oi) și șapte păscătoare </l>
                  <l>Cirezi de vaci a Soarelui cel sfînt. </l>
                  <l>Aceste vite însă nici nu fată </l>
                  <l>Și nici nu scad cu numărul vrodată. </l>
                  <l>Iar două nimfe dragi, cu lungi cosițe, </l>
                  <l>Lampeția și Faetusa deci </l>
                  <l>Sînt ăstor turme-acolo păstorițe. </l>
                  <l>Pe-acestea două Soarelui de veci </l>
                  <l>Neera nimfa le-a născut zeițe; </l>
                  <l>Și-aci-n acest ostrov cu largi poteci </l>
                  <l>Le-aduse tata lor, ca să păzească </l>
                  <l>Și oi și boi, avere părintească. </l>
                  <l>Pe-aceste vite-n pace tu le lasă </l>
                  <l>Și-ti vezi de drum, și-atunci poate-o să poți </l>
                  <l>Sosi cu-ai tăi, deși cu greu, acasă. </l>
                  <l>Dar rău de le vor face răii soți, </l>
                  <l>Blăstemul faptei rele-atunci te-apasă </l>
                  <l>Și veți pieri, și nava ta și toți. </l>
                  <l>Tu singur, chiar de vei scăpa de moarte, </l>
                  <l>Tîrziu sosi-vei și-n nevoie foarte!» </l>
                  <l>Așa mi-a zis. Iar faptul dimineții </l>
                  <l>Sosi-n curînd. Deci ea se duse-n sus, </l>
                  <l>Spre casă, Circe, zîna frumuseții. </l>
                  <l>Eu însă, scoborînd la mal, m-am dus </l>
                  <l>La navă-n prund, ca să-mi îndemn băieții </l>
                  <l>Să-ntindă pînze pe catargul pus. </l>
                  <l>Deci ei intrînd la locu-i fiecare, </l>
                  <l>Băteau cu vîsla-n tact. cărunta mare. </l>
                  <l>Iar zîna Circe, cea cu mîndre plete </l>
                  <l>Și glas dumnezeiesc, din mal acum </l>
                  <l>Un dulce vînt petrecător ne dete </l>
                  <l>Corăbii iuți pe-al mării umed drum. </l>
                  <l>Punînd la loc deci multe-mprăștiete </l>
                  <l>Pe pod grămezi de lucruri, noi șezum, </l>
                  <l>Iar cîrma ne ducea pe plac și vîntul, </l>
                  <l>Dar eu mîhnit, vorbind le-am zis cuvîntul: </l>
                  <l>«Nu unul sîngur trebuie să știe </l>
                  <l>Din ceata noastră, dragi fărtați, nici doi, </l>
                  <l>Ce-mi spuse Circe-n mal și numai mie! </l>
                  <l>De-aceea dar vă spun să știți și voi, </l>
                  <l>Ca bună paz-avînd de ce-o să fie </l>
                  <l>Să nu pierim de-ntîi ori mai apoi. </l>
                  <l>Mi-a spus să ne ferim întîi de glasul </l>
                  <l>Sirenelor, să nu ne-atragă vasul </l>
                  <l>Cu dulcele lor cîntec în pierzare, </l>
                  <l>Spre locu-acel al mult frumoasei lunci. </l>
                  <l>Eu singur pot s-ascult a lor cîntare. </l>
                  <l>Dar voi să mă legați cu funii-atunci, </l>
                  <l>Cu fata spre catarg, lipit și tare. </l>
                  <l>Iar dacă v-aș ruga și-aș da porunci </l>
                  <l>Strigînd să mă lăsați, venind voi unii, </l>
                  <l>Să-mi faceți nod cu mult mai strînse funii.» </l>
                  <l>Deci soții mei mergînd, au strîns grămadă </l>
                  <l>Vîntrelele pe pod, precum cerui, </l>
                  <l>Și-apoi numai de vîsle-avînd să vadă, </l>
                  <l>Albeau cu ele luciu-n largul lui. </l>
                  <l>Ci-n vremea asta cu-ascuțita spadă </l>
                  <l>Tăiam atîtea cîte-aveam să pui </l>
                  <l>Bucăți de ceară, din rotunda turtă. </l>
                  <l>Pe-acestea le-am muiat în vreme scurtă, </l>
                  <l>Muindu-se de-a mînei apăsare </l>
                  <l>Și și de-arșița soarelui de sus. </l>
                  <l>Mergînd am astupat la fiecare </l>
                  <l>Urechile; iar soții mi-au adus </l>
                  <l>Frînghii apoi și mă legară tare </l>
                  <l>Pe-al navei pod, așa precum le-am spus. </l>
                  <l>Stînd drept, aveam proptea din dos catargul, </l>
                  <l>Iar ei șezînd, băteau din vîsle largul. </l>
                  <l>Pe cînd eram, cu iute-alergătură, </l>
                  <l>Departe-acum de malul ce-l feream </l>
                  <l>Cît poți s-ajungi cu strigătul de gură, </l>
                  <l>Sirenele-au zărit că noi treceam </l>
                  <l>Și-un dulce cîntec astfel începură: </l>
                  <l>«Vestitule-Odiseu din mîndru neam, </l>
                  <l>Din toți tu cel cu slava cea mai multă, </l>
                  <l>Oprește-te la noi și stăi și-ascultă! </l>
                  <l>Căci nimeni n-a trecut pe-aci nainte </l>
                  <l>Să nu fi stat s-asculte-aici, și apoi </l>
                  <l>Să plece-avînd cu mult mai multă minte </l>
                  <l>De cit avea, căci toate le știm noi, </l>
                  <l>Și cîte-au suferit prin vreri preasfinte </l>
                  <l>La Ilion ai Troiei fii și voi, </l>
                  <l>Și totul știm, ce e pe-ntreg pămîntul.» </l>
                  <l>Așa le răsuna de-acolo cîntul </l>
                  <l>Și-aveau dumnezeiesc în gură glasul. </l>
                  <l>Și vrînd s-ascult mereu, gemeam în munci </l>
                  <l>Și semn făceam din ochi s-oprească vasul </l>
                  <l>Și dam mereu fărtaților porunci. </l>
                  <l>Dar ei vîslau, sporindu-i navei pasul, </l>
                  <l>Și doi dintr-înșii s-au sculat atunci </l>
                  <l>Și-au strîns deci funii mult mai strîns pe mine, </l>
                  <l>Iar cînd de-ajuns ne-am depărtat de ele </l>
                  <l>Și nu puteam s-aud pierdutul glas, </l>
                  <l>Și-au scos și soții dopurile-acele </l>
                  <l>De ceară din urechi </l>
                  <l>Deci cînd era departe-acum rămas </l>
                  <l>Acel ostrov, văzui un fum pe mare </l>
                  <l>Și-un mare val, urlînd cumplit de tare. </l>
                  <l>Atunci o spaim-atît de mare dete </l>
                  <l>Prin soții mei, că vîslele zburînd </l>
                  <l>Din mîna lor, căzură-mprăștiete, </l>
                  <l>Pocnind pe apă. Și deodată stînd </l>
                  <l>Pe loc și ei, ca-nfipt și vasul stete. </l>
                  <l>Iar eu umblam cu vorbele-ndemnînd </l>
                  <l>Prin navă pe la soți la toți de-a rîndul </l>
                  <l>Și-așa vorbeam și dam dojeni cu blîndul: </l>
                  <l>«Voi, dragii mei, deprinși cu-orice urgie </l>
                  <l>Și-oricare rău, de ce-ați rămas astfel? </l>
                  <l>Căci răul cel de-aici doar n-o să fie </l>
                  <l>Mai mare rău decît ciclopul cel </l>
                  <l>Ce-n peșteră ne-a-nchis să ne sfîșie. </l>
                  <l>Tot eu v-am mîntuit și-atunci de el </l>
                  <l>Cu-al meu curaj, cu mintea mea, cu sfatul; </l>
                  <l>Doar n-ați uitat ce crud fu, blăstematul! </l>
                  <l>Deci stați pe bănci, vîslind fără zăbavă, </l>
                  <l>Căci poate Zevs ne va scăpa și-acum </l>
                  <l>Prin grabnic curs de volbura grozavă. </l>
                  <l>Iar, tu, cîrmaci, să nu-mi adormi pe drum, </l>
                  <l>Adună-ți mintea-n cap și vezi de navă, </l>
                  <l>Să nu ne-o duci în volbură și-n fum! </l>
                  <l>Spre stînci să ții! Și-ai grijă să nu-ți scape, </l>
                  <l>Căci toți pierim aci-n vîrtej de ape!» </l>
                  <l>Le-am zis și s-au supus. De trista fiară </l>
                  <l>De-al cărei rău noi nu puteam scăpa, </l>
                  <l>De Scila deci, și cum aveau să piară, </l>
                  <l>Nimic nu le-am vorbit, ca nu cumva </l>
                  <l>Să-mi fugă toți spre-a nu-i ajunge-n ghiară, </l>
                  <l>Și-astfel să stăm pe loc făr-a vîsla. </l>
                  <l>Uitai însă de sfatul dat de zînă, </l>
                  <l>De tristul sfat, să nu iau arme-n mînă. </l>
                  <l>Ci-n zale-ncins, cu două lănci voinice, </l>
                  <l>Cătam grăbit pe proră să mă sui, </l>
                  <l>Crezînd că-ntîi pe-aici o să-și ridice </l>
                  <l>Cumplitul monstru capetele lui, </l>
                  <l>Să-mi ia din navă prada-i neferice </l>
                  <l>Și foarte-am tot vegheat, dar n-o văzui, </l>
                  <l>Iar ochii mă dureau, cătînd într-una </l>
                  <l>Prin cîte-avea mari ganguri văgăuna. </l>
                  <l>Luarăm deci oftînd prin scoc cărarea. </l>
                  <l>De-o parte Scila sta-n cumplitul scoc, </l>
                  <l>Caribdis de-alta, și cu vuiet marea, </l>
                  <l>Atunci cînd o vărsa zvîcnită-n loc, </l>
                  <l>Urla bolborosind ca și căldarea </l>
                  <l>Cînd apa fierbe-n clocote la foc. </l>
                  <l>Și pînă-n cer zvîrlea și stropi și spume </l>
                  <l>Și nu se mai zărea nici cer, nici lume, </l>
                  <l>Iar cînd sorbea a mării saramură, </l>
                  <l>Ea-n clocot se făcea gîtlej rotund </l>
                  <l>Și pînă-n fund vedeai adînca-i gură </l>
                  <l>Și-n fundul mării galbenul ei prund, </l>
                  <l>Iar stînca-n jur vuia-n zguduitură. </l>
                  <l>Și-n soții mei, privind acel afund, </l>
                  <l>O albă spaimă le-nghețase glasul. </l>
                  <l>Și-n timp ce, dar, trecea pe-alături vasul. </l>
                  <l>Se-ntinse Scila și-mi răpi, grozavă, </l>
                  <l>Pe șase soți, pe cei mai buni din rînd. </l>
                  <l>Deci cînd mă-ntoarsei să mă uit la navă </l>
                  <l>Și ce-mi fac soții, îi văzui zbătînd </l>
                  <l>Din mîni și din picioare,-urcați în slavă, </l>
                  <l>Și jalnic mă strigau acum gemînd </l>
                  <l>Pe nume, vai, de cea din urmă oară! </l>
                  <l>Și-așa deci îi priveam mîhniți cum zboară, </l>
                  <l>Precum cînd un pescar, pe-un mal mai mare </l>
                  <l>Vînează pești de cei mai mici, și-ntins </l>
                  <l>În mîni avîndu-și lungul băț în care </l>
                  <l>O cursă-n ac prin nadă el le-a-ntins, </l>
                  <l>Azvîrle cornul cel de bou în mare, </l>
                  <l>Și-ndată ce vrun pește-n ac s-a prins, </l>
                  <l>Îl scoate-afară-n timp ce el se zbate, </l>
                  <l>Așa-i vedeam, în șase guri spurcate. </l>
                  <l>Zburînd pe sus spre stîncă, unde Scila </l>
                  <l>În gura negrei văgăuni, rozînd, </l>
                  <l>Cu dinții-i sfișia, mai mare mila! </l>
                  <l>Iar ei țipau și mînile-ntinzînd </l>
                  <l>Cereau să-nlătur moartea lor și sila! </l>
                  <l>Din cîte rele-am suferit văzînd </l>
                  <l>Al mării drum, </l>
                  <l>Fu cel mai trist care-l văzuit vreodată. </l>
                  <l>Pe cînd acum Caribdea și cumplitul </l>
                  <l>Ponor al Scilei ne era-napoi, </l>
                  <l>Ajunsem în curînd la-nveselitul </l>
                  <l>Ostrov al Soarelui, în care noi, </l>
                  <l>Din larg departe, auzeam mugitul </l>
                  <l>Cirezilor din cîmp, de vaci și boi, </l>
                  <l>Și glas de oi ce s-adunau domoale, </l>
                  <l>Zbierînd pe lîngă staule și-ocoale. </l>
                  <l>Atunci mi-a fulgerat ce-a spus prorocul </l>
                  <l>Tiresias, tebanul orb din Iad, </l>
                  <l>Și nimfa Circc, ca să fug de locul </l>
                  <l>Cel mîndru-n marea cea fără de vad, </l>
                  <l>Al Soarelui de sus, căci nenorocul </l>
                  <l>Cel mai cumplit în care-i scris să cad </l>
                  <l>De-aici îmi va veni și făr’de fine! </l>
                  <l>Chemai deci soții cerc pe lîngă mine </l>
                  <l>Și-am zis: «Tovarăși, ascultați cuvîntul </l>
                  <l>Pe care-n Iad Tiresias mi l-a spus, </l>
                  <l>Și Circe-n mal: să nu călcăm pămîntul </l>
                  <l>Cel plin de turme-al Soarelui de sus, </l>
                  <l>Că-n el ne pregătește Zevs Preasfîntul </l>
                  <l>Amarul cel mai crud, și ne-am răpus! </l>
                  <l>Dați navei drumul înainte, dară, </l>
                  <l>Și haideți s-ocolim această țară!» </l>
                  <l>Am zis, iar ei gemeau pe lîngă mine </l>
                  <l>De mult amar. Dar grabnic Evriloc </l>
                  <l>Sărind mi-a zis: «Ce suflet ai în tine, </l>
                  <l>De-ți faci din noi bătaia ta de joc? </l>
                  <l>Cumplit mai ești! Dar poți să fii, vezi bine, </l>
                  <l>Ai trup de fier și nu te simți de loc! </l>
                  <l>De-aceea nici nu vrea de noi s-audă, </l>
                  <l>De noi, fărtați ai mei, cei rupți de trudă, </l>
                  <l>Și nu ne lasă cîteva clipite </l>
                  <l>Să stăm pe mal și-o cină să gustăm! </l>
                  <l>Dar unde-acum ne poruncești, cumplite, </l>
                  <l>Prin noapte rătăcind să ne-nfundăm </l>
                  <l>În largul mării-n neguri învălite? </l>
                  <l>Ce-atît de mare lucru-ar fi să stăm? </l>
                  <l>Din noapte ies suflări ce iuți s-adună </l>
                  <l>Și vînturi nasc, ce-n drum se fac furtună, </l>
                  <l>Și unde-am mai găsi atunci scăpare </l>
                  <l>De moarte-n largul cel făr’de poteci, </l>
                  <l>Cînd prinși deodat-am fi d-un vifor care </l>
                  <l>Chiar contra vrerii zeilor din veci </l>
                  <l>A spart corăbii-n neguroasa mare! </l>
                  <l>Noi negrei nopți să ne supunem deci, </l>
                  <l>Făcînd pe mal o noapte-aci popasul; </l>
                  <l>Iar mîne-om da din zori pe mare vasul.» </l>
                  <l>Așa vorbi, și toți au zis că-i bine. </l>
                  <l>Atunci eu pricepui că e de sus </l>
                  <l>De-un zeu gătit-o cursă pentru mine. </l>
                  <l>Deci foarte supărat așa le-am spus: </l>
                  <l>«E lesne, Evriloc, mai mulți, vezi bine, </l>
                  <l>Pe-un singur om să-l fac-a fi supus! </l>
                  <l>Și iată, mă supui și-mi las cuvîntul. </l>
                  <l>Dar voi dintîi jurați-mi jurămîntul, </l>
                  <l>Că dac-or fi cirezi și-aici și-altinde </l>
                  <l>Pe-acest ostrov, nici unul dintre voi </l>
                  <l>Să nu-ndrăznească nicidecum a prinde </l>
                  <l>Din rea pornirea sa nici vaci, nici oi! </l>
                  <l>Ci fiecare stînd de-a sa merinde, </l>
                  <l>Pe care-a pus-o Circe pentru noi, </l>
                  <l>Șăzînd la navă s-o mănînce-n pace.» </l>
                  <l>Și toți jurar-atunci c-așa vor face. </l>
                  <l>Iar după ce-au jurat, la mal ei dară </l>
                  <l>Corabia-ntr-un liman, la un izvor </l>
                  <l>Cu ape dulci, și-un loc își căutară </l>
                  <l>Și-aici gătir-agale cina lor. </l>
                  <l>Iar după ce voioși acum cinară, </l>
                  <l>Aminte și-au adus și-au plîns cu dor </l>
                  <l>Pe morții soți, de Scila sfîșiații, </l>
                  <l>Și-așa plîngînd îmi adurmeau fărtații. </l>
                  <l>Trei părți din noapte vor fi fost trecute </l>
                  <l>Și stelele cădeau, cînd Tatăl sfînt </l>
                  <l>Porni cumplit și c-o suflare iute </l>
                  <l>Să bată-n larg dumnezeiesc un vînt, </l>
                  <l>Deci toate-n nori se frămîntau zbătute, </l>
                  <l>Și-adînc-o noapte curse pe pămînt. </l>
                  <l>Deci cînd sosi și ziua cu lumină, </l>
                  <l>Am tras corabia-n peștera vecină </l>
                  <l>Și-apoi chemînd pe soți la adunare, </l>
                  <l>Le-am zis așa: «Acum, iubiții mei, </l>
                  <l>Fiindc-avem și vin și-avem mîncare, </l>
                  <l>De-ajuns în navă, eu vă rog, pe zei, </l>
                  <l>Să nici să nu s-atingă vr-oarecare </l>
                  <l>De turme-aici, că bine știți voi ce-i! </l>
                  <l>Hiperion li-e domn, și nu se poate </l>
                  <l>Să nu ne vadă cel ce vede toate </l>
                  <l>Am zis și s-au jurat. Și robi cu totul </l>
                  <l>O lună-ntreag-am stat, căci Notul plin </l>
                  <l>Bătea mereu, și neschimbat tot Notul. </l>
                  <l>Deci cîtă vreme-aveam și grîu și vin, </l>
                  <l>Ei nici nu s-au atins măcar cu cotul </l>
                  <l>De nici un bou. </l>
                  <l>Atunci umblau cutrierînd tot locul, </l>
                  <l>Vînînd ori pești, ori paseri pe-unde aflau, </l>
                  <l>Căci foamea-n măruntăi le-ardea ca focul. </l>
                  <l>Deci însumi, amărît de ce răbdau, </l>
                  <l>Rugam pe zei, că doar mi-ar da mijlocul </l>
                  <l>Să plec odată și să nu mai stau! </l>
                  <l>Și-așa plecînd departe de la navă, </l>
                  <l>Umblam gîndind la starea-ne grozavă. </l>
                  <l>Deci mult și singur rătăceam prin țară, </l>
                  <l>Și-apoi trudit, oprindu-mă-ntr-un loc, </l>
                  <l>Spălîndu-mă pe mîni cu foc </l>
                  <l>Și-un dulce somn pe ochi ei îmi turnară, </l>
                  <l>Ci-n ăst răstimp, la navă Evriloc </l>
                  <l>Strîngea la mijloc soții de pe laturi </l>
                  <l>Și stînd le da cumplite-aceste sfaturi: </l>
                  <l>«Tovarăși dragi ai mei, și voi drumeții </l>
                  <l>Cei rău bătuți de cîte-amaruri sînt! </l>
                  <l>Vai, multe-s morți cumplite pentru bieții </l>
                  <l>Și slabii muritori de pe pămînt! </l>
                  <l>Să mori însă de foame-n vîrsta vieții, </l>
                  <l>Spre-a fi o prad-a negrului mormînt, </l>
                  <l>Aceasta-mi pare-n multa ei cumplire </l>
                  <l>Că-i cea mai vrednică de plîns pierire! </l>
                  <l>Deci haideți, voi, de foame pieritorii, </l>
                  <l>Fărtați sărmani, să prindem boi și vaci </l>
                  <l>Și jertfe dînd la toți nemuritorii, </l>
                  <l>Ei poate ne-or ierta, c-am fost săraci. </l>
                  <l>Iar Soarelui, acel ce-albește norii, </l>
                  <l>Cînd fi-vom iar pe-acasă-ntre itaci, </l>
                  <l>Un templu-i vom zidi și-n el vom pune </l>
                  <l>Și daruri mari și multe lucruri bune! </l>
                  <l>Și chiar și de-l va prinde supărarea </l>
                  <l>De-atîtea vite ce-am trecut sub fier, </l>
                  <l>Și navei noastre i-ar găti pierzarea </l>
                  <l>Și parte i-ar ținea toți cei din cer, </l>
                  <l>Eu vreau mai bine să mă-nghită marea, </l>
                  <l>Să casc o dată gura și să pier, </l>
                  <l>Decît să mă sfîrșesc de foame, bietul, </l>
                  <l>Murind aci-n ostrov pustiu cu-ncetul!» </l>
                  <l>Așa le-a zis, și toți i-au dat dreptate. </l>
                  <l>Deci multe vite frumoase-au prins apoi </l>
                  <l>Căci nu pășteau de mal îndepărtate. </l>
                  <l>Ei deci, încunjurînd cirezi de boi, </l>
                  <l>Cătau pe cei cu frunțile mai late. </l>
                  <l>Rugînd pe zei, făcur-un pat de foi </l>
                  <l>De nalt stejar, culese din dumbravă, </l>
                  <l>Căci nici un fir de orz n-aveau pe navă. </l>
                  <l>Și după ce le-au jupuit de piele, </l>
                  <l>Făcură jertfă zeilor deplin, </l>
                  <l>Cu arse coapse-mbrobodite-n grele </l>
                  <l>De-osînză pături și deasupra sclin. </l>
                  <l>Nici vin n-aveau să toarne peste ele, </l>
                  <l>Și-așa-nchinau cu apă-n loc de vin. </l>
                  <l>Atunci din somn m-am deșteptat deodată; </l>
                  <l>Plecai în jos spre malul sterpei mări. </l>
                  <l>Cînd fui deci și-unde nava sta legată, </l>
                  <l>Simții miros de carne din frigări, </l>
                  <l>Și stînd, strigai cu mintea-nfiorată: </l>
                  <l>«Vai, tată Zevs, stăpînu-ntregii zări! </l>
                  <l>Anume mi-ați trimis, voi zei cu toții, </l>
                  <l>Cumplitul somn, ca să-mplinească soții </l>
                  <l>A lor această grea nelegiuire, </l>
                  <l>Căci mare lucru-n gîndul lor și-au pus </l>
                  <l>Și toate numai pentru-a mea pierire!» </l>
                  <l>Așa strigam. Dar vai, a și fost dus </l>
                  <l>Lampeția Soarelui din ceruri știe </l>
                  <l>Că soții mei din vite i-au răpus. </l>
                  <l>Iar el, cuprins de-o furie-nfricoșată: </l>
                  <l>«Voi zei nemuritori, tu sfinte tată, </l>
                  <l>— Așa-ncepu strigînd — pe voi cu toții </l>
                  <l>Vă chem acum și la genunchi vă cad, </l>
                  <l>Și cer să-mi pedepsiți curînd pe soții </l>
                  <l>Acestui Odiseu Laertiad, </l>
                  <l>Căci ei, nerușinați și răi ca hoții, </l>
                  <l>Trecînd pe marea cea fără de vad, </l>
                  <l>Mi-au dat cirezile de boi tăierii, </l>
                  <l>Cari dragi mi-au fost și farmec al vederii. </l>
                  <l>Și mult mă bucuram și-n fapt de seară </l>
                  <l>Privind cirezile de boi și vaci, </l>
                  <l>Și-n zori de zi urcînd pe boltă iară </l>
                  <l>Spre-a merge-n cer! Și-acum acești ortaci </l>
                  <l>Ai regelui pribeag mi le tăiară! </l>
                  <l>Deci dacă, Tată Zevs, nu vrei să faci </l>
                  <l>Să-mi dea răsplata dreaptă și deplină, </l>
                  <l>Scobor la morți și fac în Iad lumină!» </l>
                  <l>A zis. Și-așa-i răspunse Zevs Preasfîntul </l>
                  <l>«Stăi, Soare,-n cer să luminezi mereu </l>
                  <l>Și-Olimpul sus la zei, și jos pămîntul! </l>
                  <l>Iar lor, în largul mării sterpe, eu </l>
                  <l>Îndat-acum le voi găti mormîntul, </l>
                  <l>Trăsnind corabia lor cu focul meu.» </l>
                  <l>(Tîrziu pe-acestea nimfa mi le spuse, </l>
                  <l>Iar ei din cer Hermias i le-aduse.) </l>
                  <l>Deci stînd pe mal, mustrai pe fiecare </l>
                  <l>Și-aici, și colo și pe toți ai mei, </l>
                  <l>Dar n-a mai fost de-acum nici o scăpare, </l>
                  <l>Căci și-ncepură semne de la zei </l>
                  <l>Spre foarte mult-a noastră-nspăimîntare: </l>
                  <l>De sineși se tîrau tăiate pici, </l>
                  <l>Iar carnea începu minuni să facă, </l>
                  <l>Mugind de prin frigări cu glas de vacă. </l>
                  <l>Deci șase zile soții petrecură </l>
                  <l>Tăind mereu la boi, tot cei mai mari. </l>
                  <l>Dar cînd apoi a șaptea zi tăcură </l>
                  <l>Pe largul mării vînturile tari, </l>
                  <l>Iar Zevs ne-a dat răstimp de-alergătură, </l>
                  <l>Am pus pe bănci voinicii lopătari, </l>
                  <l>Și dînd vîntrele-am ridicat catargul </l>
                  <l>Și iar ne-avea drumeți pe sineși largul. </l>
                  <l>Deci cînd acum pe larg aveam cărarea </l>
                  <l>Și nu se mai vedea nici un pămînt, </l>
                  <l>Ci numai cerul sus și-alături marea, </l>
                  <l>Atunci în urmă Zevs din cerul sfînt </l>
                  <l>A pus deasupra navei noastre-n zarea </l>
                  <l>Văzduhului un nor adus de vînt, </l>
                  <l>Iar norul se făcu cumplit la față </l>
                  <l>Și marea de sub el s-umplu de ceață. </l>
                  <l>Nu mult am mers, și-n zarea-nfiorată </l>
                  <l>Veni Zefirul șuierînd, cu ploi, </l>
                  <l>Și-n urma lui o noapte-nfricoșată. </l>
                  <l>Iar vîntu-a rupt antenele, și-apoi </l>
                  <l>Căzu catargul îndărăt deodată. </l>
                  <l>Și-atunci ce lucruri mai aveam și noi </l>
                  <l>Pe pod, s-au dus cu huruiri grozave </l>
                  <l>De-a valma toate-n fundul negrei nave. </l>
                  <l>Catargul însă-n iuțea lui cădere </l>
                  <l>Spre pupa navei, a cuprins supt el, </l>
                  <l>Izbind de sus cu groaznică putere, </l>
                  <l>Cîrmaciu-n cap și i-a strivit astfel </l>
                  <l>Al țestei os și-așa cum vezi că piere </l>
                  <l>Și cum s-afundă-n ape-un pescărel, </l>
                  <l>Căzu pe pod, de sus, de-unde șezuse, </l>
                  <l>Și-al vieții dulce duh din el se duse! </l>
                  <l>Deodată Zevs, cu mînă furioasă </l>
                  <l>Trăsni-n corabia ce-n izbire grea </l>
                  <l>Juca pe loc, din cumpăna ei scoasă, </l>
                  <l>Gemînd din cîte-ncheieturi avea, </l>
                  <l>Și-umplut-a fost de fum și de pucioasă. </l>
                  <l>Toți soții mei căzur-atunci din ea </l>
                  <l>Și-n jurul ei, prin undele-nspumate, </l>
                  <l>Umblau părînd că-s ciori de vînt purtate. </l>
                  <l>Deci zeii-aici sfîrșit le-au pus vieții. </l>
                  <l>Iar eu umblam prin navă, pînă cînd </l>
                  <l>Furtuna dezlipi de fund păreții </l>
                  <l>Și-a rupt de jos catargul, și-n curînd </l>
                  <l>Pierdeam catargu-n neagra noapte-a ceții. </l>
                  <l>O funie-atunci, de bou, pe pod văzînd, </l>
                  <l>Cu ea-l legai de fund, și stînd călare </l>
                  <l>Umblam pe el de-a valma-n larga mare. </l>
                  <l>Zefiru-apoi se potoli, ci-ndată </l>
                  <l>Veni alt vînt din sud, și m-am mîhnit, </l>
                  <l>Căci iată mă-ntoarse, să mai văd o dată </l>
                  <l>Caribdele și-al Scilei loc cumplit! </l>
                  <l>Și-o noapte-umblai pe apa cea sărată </l>
                  <l>Și-a doua zi, pe soare răsărit, </l>
                  <l>Ajunsei la Caribde, și cumplită, </l>
                  <l>Ea tocmai clocotea, voind să-nghită. </l>
                  <l>Dar eu sărind, am apucat copacul </l>
                  <l>De-un mare crac, dar neputînd să-mi pui </l>
                  <l>Piciorul nicăiri și nici pe cracul </l>
                  <l>Din mîni nemaiputînd să mă mai sui, </l>
                  <l>Steteam în vînt, așa ca liliacul. </l>
                  <l>Era departe-n sus tulpina lui, </l>
                  <l>Iar crengile-i plecate-o boltă-ncheagă, </l>
                  <l>Și lungi și mari umbrind vîltoarea-ntreagă. </l>
                  <l>Și-am stat așa s-aștept să-mi verse-afară </l>
                  <l>Și-al navei pod și bradul scufundat. </l>
                  <l>Dar foarte mult avui s-aștept! Deci dară, </l>
                  <l>Pe timp cînd iese-un judice din sfat, </l>
                  <l>Cînd tineri mulți și-aprinși se judecară, </l>
                  <l>Și merge-acasă seara la cinat, </l>
                  <l>Pe-atunci ieși din volbură catargul, </l>
                  <l>Și iar s-umplu egal de ape largul. </l>
                  <l>Văzînd sub mine deci a navei cladă, </l>
                  <l>Lăsînd din mîni atunci stufosul ram, </l>
                  <l>Căzui pe pod, bufnind pe el, grămadă. </l>
                  <l>Și-așa șezînd, cu mînile vîslam. </l>
                  <l>Pe Scila îns-apoi să mă mai vadă </l>
                  <l>Pe cînd prin dreptul dînsei mă purtam, </l>
                  <l>Nu vru s-o lase Zevs, stăpînul sorții, </l>
                  <l>Căci n-aș mai fi scăpat din gura morții. </l>
                  <l>Și nouă nopți pe-a navei rămășiță </l>
                  <l>Umblai pe mări, și-au vrut seninii zei </l>
                  <l>A zecea zi s-ajung unde-o zeiță </l>
                  <l>Ședea, grozavă-n larg ostrovul ei, </l>
                  <l>Calipso, cea cu galbenă cosiță, </l>
                  <l>Dar ce să-ți mai înșir acum aceste </l>
                  <l>Povești din nou? Căci numai ieri am spus </l>
                  <l>Pe larg întreaga ei și-a mea poveste, </l>
                  <l>Și ție,-o, rege, cel în scaun pus, </l>
                  <l>Și-n casa ei preavrednicei neveste </l>
                  <l>Ce dată-ți e de zeii cei de sus, </l>
                  <l>Și-apoi să povestesc mi-e groază, tată, </l>
                  <l>Un lucru lămurit și spus o dată.”</l>
               </lg>
            </div>
            <div type="div2">
               <head>
                  <label>Cartea XIII</label>
                  <lb/>Ajungerea în Itaca</head>
               <lg>
                  <l>Așa le-a zis. Și făr’de răsuflare </l>
                  <l>Tăceau cu toții-n jur, și-un farmec sfînt </l>
                  <l>Plutea-n umbrosul loc peste-adunare. </l>
                  <l>Iar regele-a rostit acest cuvînt: </l>
                  <l>„Tu cel ce ești ajuns, o rege mare, </l>
                  <l>La casa noastră, cred că nici un vînt </l>
                  <l>De-acum n-o să te-abată pîn-acasă, </l>
                  <l>Oricît amar și-oricîte griji te-apasă. </l>
                  <l>Deci vouă, dragi bătrâni, fruntași ai țării, </l>
                  <l>Cari stați în casa mea, bînd roșul vin, </l>
                  <l>La dulcele răsunet al cîntării, </l>
                  <l>Aș vrea să vă vorbesc cuvînt deplin. </l>
                  <l>Gătite-acum sînt toate-ale plecării; </l>
                  <l>Vestminte-n lăzi am pus pentru străin </l>
                  <l>Și aur mult cu scumpă lucrătură </l>
                  <l>Și tot ce-ai noștri dar îi mai făcură. </l>
                  <l>Deci haide-acum să-i dăm ce se mai poate, </l>
                  <l>De om cîte-o pirostrie și-un ceaun, </l>
                  <l>Iar noi de prin popor apoi vom scoate </l>
                  <l>Din cîte-am cheltuit, că-i drept s-o spun </l>
                  <l>Că-i greu să dea un om acestea toate!” </l>
                  <l>Așa le-a zis, și-aflară sfatul bun. </l>
                  <l>Trudiți de somn, pe-acas-apoi porniră. </l>
                  <l>Și-a doua zi, cînd zorile veniră, </l>
                  <l>Cu toții-și îndreptau spre navă pașii </l>
                  <l>Grăbiți, și-un dar tot insul aducea. </l>
                  <l>Primind deci cîte le-aduceau fruntașii, </l>
                  <l>Chiar regele-Alcinou le rînduia </l>
                  <l>Să nu stea-n drum să-mpiedece vîslașii; </l>
                  <l>Deci loc cătînd, sub laviți le punea. </l>
                  <l>Cu toții-apoi se-ntoarseră să facă </l>
                  <l>Ospăț, căci Alcinou jertfise-o vacă </l>
                  <l>Lui Zevs acel ce nori în zare-adună </l>
                  <l>Și-i domn a tot. Deci coapse-ardeau pe foc </l>
                  <l>Și veseli toți prînzeau aci-mpreună, </l>
                  <l>Și stînd, cînta-ntre dînșii Demodoc. </l>
                  <l>Dar bietul Odiseu dorea s-apună </l>
                  <l>Lumina mai curând și n-avea loc, </l>
                  <l>Dorind plecării clipa sositoare, </l>
                  <l>Și-adese capu-l întorcea spre soare. </l>
                  <l>Precum așteapt-un om tîrzia-cină, </l>
                  <l>Cînd sparse-un loc de mult înțelenit, </l>
                  <l>Muncind cu blînzii boi o zi deplină </l>
                  <l>Și vesel vede cerul amurgit </l>
                  <l>Cu tot mai multă lipsă de lumină, </l>
                  <l>Că-i tremură genunchii de trudit, </l>
                  <l>Așa se bucura și-Ulise bietul </l>
                  <l>Văzînd cum piere ziua-ncet cu-ncetul. </l>
                  <l>Vorbi atunci suflărilor feace, </l>
                  <l>Și-ntors stetea spre rege, mai vîrtos: </l>
                  <l>„Fruntași ai țării! După ce veți face </l>
                  <l>Și-aceste jertfe,-al zeilor prinos, </l>
                  <l>Bînd vinul sfînt, trimite-ți-mă-n pace! </l>
                  <l>Și-in pace-mi rămîneți! Eu plec voios, </l>
                  <l>Căci drumul mi-e vegheat, și duc și scule </l>
                  <l>Mai multe, cred, decît îmi sînt destule. </l>
                  <l>Deci zeii numai buni de-acum să-mi fie! </l>
                  <l>Pe-ai mei cei dragi să-i aflu-acasă vii, </l>
                  <l>Și-n cinstea casei ei pe-a mea soție. </l>
                  <l>Iar voi, să fiți izvor de bucurii </l>
                  <l>Nevestelor ce-aveți dintru fetie; </l>
                  <l>Ani mulți și lor și dragilor copii! </l>
                  <l>Iar zeii vă sporească-n țară sporul </l>
                  <l>Și nici un rău să n-aibă-n veci poporul!” </l>
                  <l>Și toți ziceau să-i facă deci pe voie, </l>
                  <l>Căci prea frumos vorbește-acest străin. </l>
                  <l>Deci regele-Alcinou: „Tu, Pontonoe, </l>
                  <l>— A zis spre crainic — toarnă-n cupe vin </l>
                  <l>Și-mparte-ni-l, și să-nchinăm lui Joe </l>
                  <l>Ca vrerea-n cer să-i fie pe deplin. </l>
                  <l>Să bem și pentru oaspete-așadară! </l>
                  <l>Cinstit de noi, să plece-apoi spre țară!”. </l>
                  <l>A zis și vin de cel cu gust de miere </l>
                  <l>Prin cupe-amestecîndu-l, el a dat </l>
                  <l>La fiecare cupa; și-n tăcere, </l>
                  <l>Tot insul bînd, lui Zevs i-a închinat </l>
                  <l>Din scaun toți, din locul de ședere. </l>
                  <l>Atunci și Odiseu s-a ridicat </l>
                  <l>Și cupa cea cu două torți o dete </l>
                  <l>Reginei și vorbind, în față-i stete: </l>
                  <l>„Tot veselă, crăiasă,-n vreri depline! </l>
                  <l>Și-o dulce viață, pînă cînd tîrzii </l>
                  <l>Veni-vor bătrînețele senine </l>
                  <l>Și moartea dată tutor celor vii! </l>
                  <l>Acum eu plec! Rămîi de-acum cu bine </l>
                  <l>Și bucură-te, doamnă, de copii, </l>
                  <l>Domnind în pace neamul și palatul </l>
                  <l>Și zeii-ți ție casa și bărbatul!” </l>
                  <l>Trecu al casei prag cu-aceste zise. </l>
                  <l>Un crainic deci i-a dat slăvitul crai </l>
                  <l>Să-l ducă-n malul mării cei deschise, </l>
                  <l>Și mulți petrecători să-i fac-alai. </l>
                  <l>Și două roabe doamna le trimise </l>
                  <l>Să-i ducă una o manta și-un strai </l>
                  <l>Pe braț, iar alta vin și de mîncare </l>
                  <l>Și-n mijloc amîndou-o ladă mare. </l>
                  <l>Ajunși la marea care-n veci murmură </l>
                  <l>Și-n mîndra navă legănată lin, </l>
                  <l>I-au pus deoparte-acei ce-l petrecură </l>
                  <l>Adusul coș cu pîne și cu vin, </l>
                  <l>Iar pentru Odiseu ei așternură </l>
                  <l>Un țol de lînă și velinți de in </l>
                  <l>Pe pod la pupă, unde nu se face </l>
                  <l>Mult glas de gură, ca să doarmă-în pace. </l>
                  <l>Vîslașii-apoi cu toții s-așezară </l>
                  <l>La locul lor pe bănci și dezlegînd </l>
                  <l>Din piatr-odgonul, repezi se plecară </l>
                  <l>Pe piept întîi, pe spate-apoi, bătînd </l>
                  <l>Cu vîsle repezi apa cea amară. </l>
                  <l>Pe ochii lui trudiți însă-n curînd </l>
                  <l>Căzu un somn adînc și dulce foarte </l>
                  <l>Și-n toate-asemeni cu eterna moarte. </l>
                  <l>Precum deci patru cai ce se frămîntă </l>
                  <l>Toți patru-n rînd să trag-același car, </l>
                  <l>Cînd biciul peste ei cu șuier cîntă, </l>
                  <l>Deodată toți se-ntraporă și sar </l>
                  <l>Și iuți sfîrșindu-și drumu-ajung la țîntă, </l>
                  <l>Așa s-a rădicat și pupa dar </l>
                  <l>Și-n urma ei săltînd vuia deodată </l>
                  <l>Un mare val pe marea despicată. </l>
                  <l>Și iute-acum vegheat zbura-nainte, </l>
                  <l>Încît învins și-un șoim ar fi rămas, </l>
                  <l>Acel ce-n zbor li-e tuturor părinte. </l>
                  <l>Și-așa zburînd, ducea grăbitul vas </l>
                  <l>Pe-acel bărbat ca zeii de cuminte </l>
                  <l>Și care-atît de mult amar a tras </l>
                  <l>Și-n lupte de bărbați, și-n mări cu notul, </l>
                  <l>Și-acum durmea, uitînd și mări și totul! </l>
                  <l>Pe cînd deci răsărea strălucitoare </l>
                  <l>A bolții-albastre cea mai mîndră stea </l>
                  <l>Și mai ales plăcuta vestitoare </l>
                  <l>A zorilor, zburînd s-apropia </l>
                  <l>De-ostrov corabia grabnic plutitoare, </l>
                  <l>De-al Itacei ostrov s-apropia. </l>
                  <l>Acolea două coaste-nchid în sînul </l>
                  <l>Ce-l fac, un port, al lui Forkin bătrînul, </l>
                  <l>Și-l apără de valuri, cînd stîrnite </l>
                  <l>De vînturi iuți, din largul mării vin; </l>
                  <l>Deci navele ce-n el au fost oprite, </l>
                  <l>Stau făr’de legături, așa-i de lin. </l>
                  <l>Un vechi măslin, cu ramuri răspîndite, </l>
                  <l>Stă sus în mal, și-aproape de măslin, </l>
                  <l>Spre port, o neagră văgăună cade, </l>
                  <l>Locaș sfințit al nimfelor naiade. </l>
                  <l>Și-amfore-n ea, de piatră, sînt, și-ulcioare, </l>
                  <l>Și-albine aici scot pui; dar mai ales </l>
                  <l>În stativi lungi vestminte lucitoare </l>
                  <l>De purpură naiadele-aici țes. </l>
                  <l>Și curg dintr-însa vecinice izvoare; </l>
                  <l>Și are două guri: deci oameni ies </l>
                  <l>Pe cea din jos, dar cea din sus e drumul </l>
                  <l>Umblat numai de zei și-o spune fumul. </l>
                  <l>Știindu-l mai de mult, grăbiți intrară </l>
                  <l>Feacii-n port. Și-n goană cum fugea, </l>
                  <l>Ieși mai toată nava-n prund afară, </l>
                  <l>Căci astfel de voinici erau pe ea! </l>
                  <l>Deci repezi scoborînd ei rădicară </l>
                  <l>Dintîi pe Odiseu, că el durmea </l>
                  <l>Și-așa pe cerga cea frumos tivită, </l>
                  <l>Și-avînd sub cap o pernă-mpodobită, </l>
                  <l>L-au pus pe prund și, nestricîndu-i linul </l>
                  <l>Și lungul somn, ei toate ce-au adus </l>
                  <l>Feacii cînd și-au dăruit străinul, </l>
                  <l>Le-au scos din navă-n mal și i le-au pus </l>
                  <l>La capul lui, alături cu măslinul, </l>
                  <l>Ascunse-așa ca nu vrun zeu de sus </l>
                  <l>S-aduc-un hoț, să fure-acea povară. </l>
                  <l>Și-ntrînd apoi în nava lor, plecară. </l>
                  <l>Poseidon însă nu și-a scos din minte </l>
                  <l>Mînia ce-o jură lui Odiseu; </l>
                  <l>Și deci vorbind cu-al lumilor părinte, </l>
                  <l>Cu vorbe-l ispitea: „Tu frate-al meu! </l>
                  <l>Eu ce-ți mai sînt ca zeu de-aci nainte </l>
                  <l>Și cum mă va cinsti oricare-alt zeu, </l>
                  <l>Cînd chiar și muritorii-mi fac în ciudă, </l>
                  <l>Feacii-acei ce-mi sînt de-altminteri rudă! </l>
                  <l>Că vrui să rabde-amaruri înainte </l>
                  <l>Ulise-acest. Dar să-l opresc de tot </l>
                  <l>S-ajung-acasă, mi-a ieșit din minte, </l>
                  <l>De cînd văzui că n-am puteri să pot, </l>
                  <l>Căci semne tu mi-ai dat că vrei, părinte! </l>
                  <l>Acu-l aduc durmind și văd că-l scot </l>
                  <l>Pe malul țării lui, și-d încărcară </l>
                  <l>De haine și de-argint și-aramă rară, </l>
                  <l>Încît chiar și-aducînd nevătămată </l>
                  <l>Din Troia prada-ntreagă Odiseu, </l>
                  <l>El tot n-ar fi adus mai încărcată </l>
                  <l>Corabia lui de-averi! Așa zic eu!” </l>
                  <l>Grăbit răspunse-atunci al lumii tată; </l>
                  <l>„Ce vorbe scoți din gură, frate-al meu? </l>
                  <l>Și cum te și gîndești să-ți fie teamă </l>
                  <l>Că zeii-ncep să nu te ție-n seamă? </l>
                  <l>Ar fi-ndrăzneală negrăit de mare </l>
                  <l>Să ia-n necinste vrunul dintre zei </l>
                  <l>Pe zeul cel mai vechi și cel mai tare! </l>
                  <l>Iar dacă e vrun om, și dintre-acei </l>
                  <l>Ce-ncredere-n puteri și-n minte-i are, </l>
                  <l>Tu poți să te răzbuni pe el cum vrei! </l>
                  <l>Dar nu-ți mai fie-așa pripit cuvîntul! </l>
                  <l>Răspunse-acel ce zguduie pămîntul: </l>
                  <l>„O frate-al meu, aș face-așa, că-mi pasă </l>
                  <l>Și foarte-aș vrea să pot să fac ce spui! </l>
                  <l>Dar teama ce ți-o port, ea nu mă lasă. </l>
                  <l>Aș vrea pe-adîncul mării să răpui </l>
                  <l>Corabia lor, la-ntorsul ei spre casă, </l>
                  <l>Și-un munte nalt pe-orașul lor să pui, </l>
                  <l>Să-nvețe minte-acești feaci, semeții, </l>
                  <l>De-a tot petrece-n țara lor drumeții!” </l>
                  <l>Răspunse-atunci stăpînul fulgerării: </l>
                  <l>„Așa cred eu că-i mai frumos să faci: </l>
                  <l>Cînd toți vor fi cu ochii-n largul zării, </l>
                  <l>Privind cum vine nava lor, s-o faci </l>
                  <l>O stîncă-n chip de navă-n malul mării. </l>
                  <l>Să vezi atunci pe-acești nebuni feaci </l>
                  <l>Mirați bătîndu-și palma peste frunte </l>
                  <l>Și poți să-nchizi și-orașul lor c-un munte!” </l>
                  <l>Poseidon auzind pe-ai lumii tată, </l>
                  <l>Se duse-n Scheria la feaci grăbit </l>
                  <l>Și, stînd, el aștepta. Iar nava, iată, </l>
                  <l>Venea spre mal cu zbor nepotolit. </l>
                  <l>Poseidon o lovi atunci deodată </l>
                  <l>Cu palma sa, și nava s-a-mpietrit. </l>
                  <l>Ea prinse rădăcini în mare-adîncă, </l>
                  <l>Iar el s-a dus, dar ea rămase stîncă. </l>
                  <l>Pe mal vorbeau cuvinte zburătoare </l>
                  <l>Feacii-acum, mirîndu-se-ntre ei: </l>
                  <l>„Vai mie, frate-al meu, dar cine oare </l>
                  <l>Opri corabia-n mersul iute-al ei, </l>
                  <l>Pe cînd venea, și-o-mpiedecă să zboare? </l>
                  <l>Căci însumi o văzui cu ochii mei!” </l>
                  <l>Așa vorbeau și nu știau ce fuse, </l>
                  <l>Dar regele-Alcinou oftînd le spuse: </l>
                  <l>„E foarte-adevărat-o prorocie, </l>
                  <l>Cum văd, a tatei! Că-mi spunea zicînd </l>
                  <l>Că poartă rea Neptun pe noi mînie, </l>
                  <l>Căci prea petrecem pe străini oricînd! </l>
                  <l>Zicea că va sfărma-n călătorie </l>
                  <l>Pe mare-o nav-a noastră, deci, pe cînd </l>
                  <l>Veni-ne-va-ndărăt, ca să-și răzbune, </l>
                  <l>Și-un munte peste-oraș el ne va pune! </l>
                  <l>Așa mi-a spus bătrînul meu părinte </l>
                  <l>$i iată-s toate-așa! Dar ascultați </l>
                  <l>Porunca mea, și-așa vă fie-aminte! </l>
                  <l>La nici un om pribeag să nu mai dați </l>
                  <l>Corăbii și-ajutor de-aci-nainte! </l>
                  <l>Și doisprăzece boi să-i închinați </l>
                  <l>Stăpînului, că doar-o să se-mpace </l>
                  <l>Și-un munte-aici el tot nu ne va face!” </l>
                  <l>A zis, și-n spaimă foarte-avură zorul </l>
                  <l>S-aducă mîndrii boi, al jertfei dar. </l>
                  <l>Ci-n vremea cînd fruntașii și poporul </l>
                  <l>Feacilor jertfeau aici pe-altar </l>
                  <l>Cu rugi spre-a se-mpăca zguduitorul </l>
                  <l>Pămîntului, Neptun; pe-atuncea, dar, </l>
                  <l>In țara sa, pe mal, unde durmise, </l>
                  <l>Din lungu-i somn s-a fost trezit Ulise. </l>
                  <l>Dar n-o mai cunoștea, căci vreme lungă </l>
                  <l>Trecu decînd lipsea; și-Atene-a pus </l>
                  <l>O ceață-n jur și făr’de nici o strungă </l>
                  <l>Spre-a-i spune însăși cîte-avea de spus; </l>
                  <l>Și-a ști nici Penelope să n-ajungă, </l>
                  <l>Nici prietinii că-ntorsu-s-a cel dus, </l>
                  <l>Nici alții, pînă cînd el n-o să bată </l>
                  <l>Pe-obraznicii de prinți cu-amară plată. </l>
                  <l>Deci toate-n jur i se păreau străine, </l>
                  <l>Prea nalte stînci și pomii prea cu flori, </l>
                  <l>Prea largi limanuri și cu ape line, </l>
                  <l>Și prea bătute căi de călători. </l>
                  <l>Sări-n picioare deci, privind mai bine </l>
                  <l>Și-n jur se-ntoarse mai de multe ori, </l>
                  <l>Și-n șolduri, trist, lovindu-se cu palma, </l>
                  <l>Plîngînd se tînguia, vorbind de-a valma: </l>
                  <l>Și cad la dragii tăi genunchi, să-mi spui, </l>
                  <l>Și-mi spune drept să știu, voinice, bine: </l>
                  <l>Ce țară este-aici? Ce mal, și-al cui? </l>
                  <l>E poate vrun ostrov cu șesuri pline </l>
                  <l>De-al muncii rod? Ori cot ce-ntinde-a lui </l>
                  <l>Cîmpie lung-adînc în sînul mării?” </l>
                  <l>Răspunse-atunci senina fiic-a Zării: </l>
                  <l>„În ce pămînt sînt iarăși și la cine? </l>
                  <l>Tîlhari mișei or fi, hoțind mereu? </l>
                  <l>Ori oameni buni cari știu să facă bine </l>
                  <l>Străinilor și cred în Dumnezeu? </l>
                  <l>Și-atîtea scule-acum, sărac de mine, </l>
                  <l>Eu unde-o să le-ascund și unde eu? </l>
                  <l>Aceste-averi, cu care n-am ce face, </l>
                  <l>Mai bine-ar fi rămas în mîni feace </l>
                  <l>Și-alt rege milostiv, cu gînduri bune, </l>
                  <l>Găsit-aș fi doar eu, care să-mi dea </l>
                  <l>Și hrană și-adăpost și să-mi adune </l>
                  <l>Vîslași spre-a mă trimite-n țara mea! </l>
                  <l>Acum nici nu știu unde mi le-aș pune, </l>
                  <l>Și nici aici în drum nu pot să-mi stea, </l>
                  <l>Căci hoți venind, din mîni mi le vor scoate! </l>
                  <l>Vai, nici feacii nu sînt drepți în toate! </l>
                  <l>Nu fac nici ei dreptățile-așadară, </l>
                  <l>Și nici așa de vrednici ei nu sînt, </l>
                  <l>Căci iată m-au adus într-altă țară! </l>
                  <l>În Itaca, le-am zis. Cu jurămînt </l>
                  <l>Ei Itaca ziceau. Și mă-nșelară! </l>
                  <l>Plătește-le din cer, tu tată sfînt, </l>
                  <l>Căci tu mîngîi pe tot îndureratul, </l>
                  <l>Iar binele-l ridici și bați păcatul! </l>
                  <l>Dar haid să număr lucrurile mele, </l>
                  <l>Să văd măcar ce lucruri mi-au furat, </l>
                  <l>Fugind pe iuțea nav-a lor cu ele!” </l>
                  <l>Vorbind așa, pe rînd și-a numărat </l>
                  <l>Tripezii săi și chiupurile grele </l>
                  <l>De alb argint și multul aur dat </l>
                  <l>Și mîndrele lui haine-n ladă puse, </l>
                  <l>Dar nu-i lipsea nimic din tot ce-avuse. </l>
                  <l>Dar țara și-o plîngea cu vai în gură, </l>
                  <l>Tîrîndu-se de-a lungul mării cei </l>
                  <l>Cu sterpul cîmp, și lacrimi îi căzură. </l>
                  <l>Veni însă Atene-n felul ei, </l>
                  <l>Schimbată-n chip, cu tînără făptură, </l>
                  <l>Cioban molîu, cum moi sînt deobicei </l>
                  <l>Copiii cei de domn, și-avea-ndoită </l>
                  <l>Pe umeri o manta frumos tivită </l>
                  <l>Și-o lungă lance-n mîni și-ncălțăminte </l>
                  <l>De om bogat. Văzînd deci pe flăcău, </l>
                  <l>El merse-n calea lui și-a zis cuvinte: </l>
                  <l>„Voinice drag, tu cel ce-n drumul tău </l>
                  <l>Întîi de toți îmi ieși aci-nainte </l>
                  <l>În țara asta, nu gîndi de rău </l>
                  <l>Asupra mea, și fă, dacă se poate, </l>
                  <l>Să scap și eu și scapă-mi astea toate! </l>
                  <l>Și ca la Dumnezeu mă rog la tine </l>
                  <l>„Copil ești tu, ori de-unde vii din lume, </l>
                  <l>Că și de-această țară-ntrebi tu ce-i? </l>
                  <l>Nu-i țară doar atît de făr’ de nume </l>
                  <l>Și foarte mulți prea bine-o știu, și-acei </l>
                  <l>Ce stau spre soare și spre zori, anume, </l>
                  <l>Și cîți au țara mai spre-apusul ei. </l>
                  <l>Acum, ce-i drept, e țară cam stîncoasă </l>
                  <l>Și cailor de loc nu-i priincioasă, </l>
                  <l>Dar nici nu-i rea să-i zici neroditoare, </l>
                  <l>Măcar avem puțin pămînt de plug. </l>
                  <l>Dar creștem vin destul și-arăm ogoare, </l>
                  <l>C-avem și ploi și rouă din belșug. </l>
                  <l>Și mari pășuni pe munți, cu fața-n soare, </l>
                  <l>Și capre noi ținem și boi de jug, </l>
                  <l>Și codri-avem destui, și iese apa </l>
                  <l>Oriunde-ai da-n pămîntul sur cu sapa! </l>
                  <l>Și-astfel de Itaca, străine tată, </l>
                  <l>Chiar pînă-n Troia ni s-a dus cuvînt, </l>
                  <l>Iar Troia asta-i foarte-ndepărtată, </l>
                  <l>Precum aud, de-al grecilor pămînt!” </l>
                  <l>Vorbind așa, l-a-nseninat deodată, </l>
                  <l>Căci bine el vedea că toate sînt </l>
                  <l>Așa cum le spusese-acum Atene. </l>
                  <l>Deci iarăși începu vorbiri viclene, </l>
                  <l>Cu foarte multă iscusinț-al cării </l>
                  <l>Isteț un meșter el era oricînd: </l>
                  <l>„Și-n Creta cea zvîrlită-n largul mării </l>
                  <l>Eu multe-am auzit pe mulți spunînd </l>
                  <l>De Itaca. Și-un pas al întîmplării </l>
                  <l>M-aduce cu-aste scule-acum, lăsînd </l>
                  <l>Și-acasă la copii pe-atîtea scule. </l>
                  <l>Iar eu fugii, c-avui pricini destule, </l>
                  <l>S-omor pe Orsiloc, pe nentrecutul </l>
                  <l>Acel viteaz ce-n fugă biruia </l>
                  <l>Pe cei mai iuți flăcăi din tot ținutul </l>
                  <l>întinsului ostrov ce-l locuia. </l>
                  <l>Acesta-și puse-n gînd să-mi prade-avutul </l>
                  <l>Ce-n Troia-mi adunai cu muncă grea, </l>
                  <l>Pe jos în lupte-nsîngerînd pămîntul </l>
                  <l>Și-n nave-n lupta apelor cu vîntul. </l>
                  <l>Căci vru pe-al Troiei cîmp stăpîn să-mi fie </l>
                  <l>Și cap să-l am pe tată-său, ci fui </l>
                  <l>Eu însumi cap, c-așa-mi plăcuse mie! </l>
                  <l>Pe-acesta deci cu lancea-l străbătui, </l>
                  <l>Pe cînd venea din cîmp, fără să știe </l>
                  <l>Că stau c-un soț la pîndă-n calea lui, </l>
                  <l>Și noaptea fu, și nici un om de față, </l>
                  <l>Și-așa i-am stins pe-ascunsul dulcea viață. </l>
                  <l>Apoi la malul mării cei deșarte </l>
                  <l>Fugii pe la fenici și i-am rugat </l>
                  <l>La Pilos să mă lase-ori mai departe </l>
                  <l>Prin Elis la epei, și le-am jurat </l>
                  <l>Din prada mea ca plat-a treia parte. </l>
                  <l>Furtuna însă-ntr-alte părți i-a dat </l>
                  <l>Spre-al lor năcaz și-un spor de trude grele, </l>
                  <l>Căci bine știu că n-au vrut să mă-nșele. </l>
                  <l>Și-aici ne-a-mpins asear-un vînt al mării. </l>
                  <l>Trudiți intrînd în port nici n-am gîndit, </l>
                  <l>Deși flămînzi, să stăm de-ale mîncării, </l>
                  <l>Ci-ndată ne-am culcat. Iar eu trudit </l>
                  <l>Dormeam adînc, cînd ei, zoriți plecării, </l>
                  <l>Mi-au scos din navă tot, și mi le-au pus </l>
                  <l>La cap unde durmeam; trăgînd odgonul </l>
                  <l>S-au dus apoi spre țara lor, Sidonul.” </l>
                  <l>Zîmbi Atene-atunci și-i sta-nainte </l>
                  <l>Schimbată-n chipul unei mari femei, </l>
                  <l>Frumoasă-n trup și naltă și cuminte. </l>
                  <l>L-a strîns de mînă-ntru zîmbirea ei, </l>
                  <l>Pe nume-apoi i-a spus și-a zis cuvinte: </l>
                  <l>„Viclean mi-ar fi chiar unul dintre zei, </l>
                  <l>Nu om de pe pămînt, dar zeu să fie, </l>
                  <l>Acel ce te-ar întrece-n viclenie. </l>
                  <l>Dar nici în țara ta nu te mai saturi </l>
                  <l>De poznele ce-atît de dragi îți sînt, </l>
                  <l>Să-nșeli cu vorbe spuse pe de laturi, </l>
                  <l>Scornind, sărmane om, așa din vînt? </l>
                  <l>Dar haide-acum și las-aceste-oftaturi </l>
                  <l>………………………………………………………… </l>
                  <l>………………………………………………………… </l>
                  <l>………………………………………………………… </l>
                  <l>Dar tot n-ai cunoscut acum pe fata </l>
                  <l>Lui Zevs, pe-Atene, cea care stătui </l>
                  <l>Păzindu-te mereu de nendurata </l>
                  <l>Pierire-oriunde-ai fost! Și te făcui </l>
                  <l>Iubit și de feaci! Și iată-s gata </l>
                  <l>Să-ți dau povețe unde poți să pui </l>
                  <l>Ce-ți deteră feacii la plecare </l>
                  <l>Prin însuși sfatul meu și-a mea-ndemnare. </l>
                  <l>Și vreau să-ți spui și ce amărăciune </l>
                  <l>Și cîte ai să-nduri în casa ta; </l>
                  <l>Acum tu deci nevoii te supune </l>
                  <l>Și nimănui tu nu te arăta. </l>
                  <l>De-a ta sosire deci nimic nu spune </l>
                  <l>La nici un om, ci tăinuit vei sta </l>
                  <l>Și multele-ți dureri le rabdă-n pace </l>
                  <l>Și-orice nedrept, și-oricine-orice ți-ar face.” </l>
                  <l>Răspunse el:. „Cu greu te pot din față </l>
                  <l>Cunoaște muritorii, chiar și-acei </l>
                  <l>Ce foarte-ades te-ar fi văzut în viață, </l>
                  <l>Căci poți să iai făptura care-o vrei. </l>
                  <l>Dar știu că-mi deteși foarte mult povață </l>
                  <l>În largul cîmp al Troii printre-ahei. </l>
                  <l>De după ce s-a-ntins pe Troia fumul </l>
                  <l>Și noi pe-al mării larg luarăm drumul, </l>
                  <l>Eu nu te-am mai văzut pe nicăivea </l>
                  <l>Și nici nu știu să fi venit să-mi faci </l>
                  <l>Vrun bine-n drum, s-abați nenorocirea. </l>
                  <l>Ci stînd răbdam gemînd, văzînd că taci. </l>
                  <l>Iar zeii-au vrut să-mi curme rătăcirea. </l>
                  <l>Atîta știu, că-n țară la feaci </l>
                  <l>Tu mă-ntăreai cu vorbe-mbărbătate </l>
                  <l>Și însăși tu mă duseși în cetate. </l>
                  <l>Acum te rog cu lacrimi, și-mi răspunde, </l>
                  <l>Căci tot nu cred că-n Itaca-s ajuns, </l>
                  <l>Ci-ntr-alt pămînt, mai știu și eu pe unde, </l>
                  <l>Și-ți bați de mine joc cu-acest răspuns, </l>
                  <l>Și-alt gînd acum în mintea ta s-ascunde! </l>
                  <l>Pe Zevs te rog și nu-mi ținea-n ascuns: </l>
                  <l>În Itaca sînt eu? Sosit-am dară </l>
                  <l>Și-ajuns-am în sfîrșit și-n dulcea țară?” </l>
                  <l>Răspunse ea: „Așa ești tu din fire, </l>
                  <l>Că-n toate-apururi totul bănuiești. </l>
                  <l>Cum crezi că te-aș lăsa-n nefericire, </l>
                  <l>Precaut, ager și-nțelept cum ești? </l>
                  <l>Dar care-n lume-alt om dup-o sosire </l>
                  <l>Din drum așa de lung, cum tu sosești, </l>
                  <l>N-ar merge-ntîi să-și vadă, multdurutul, </l>
                  <l>Nevasta sa și fiii săi și-avutul? </l>
                  <l>De-acestea ție însă nici nu-ți pasă </l>
                  <l>Să-ntrebi, ci vrei, ca omul înțelept, </l>
                  <l>Să-ncerci dintîi soția ta de-acasă </l>
                  <l>Ce-și plînge-amarul jalei ei din piept </l>
                  <l>Și-i zi și noapte-n plîns, că nu-l mai lasă </l>
                  <l>Eu nu m-am îndoit nicicînd, ce-i drept, </l>
                  <l>Și o și știu, că fără de tovarăși </l>
                  <l>Ți-e scris să te rentorci acasă iarăși, </l>
                  <l>Dar nu puteam eu să mă prind, vezi bine, </l>
                  <l>Cu unchiul meu Poseidon, că mă tem </l>
                  <l>De cîtă ură mai purta pe tine </l>
                  <l>De cînd orbiși pe scumpu-i Polifem. </l>
                  <l>Și n-avea saț mîniei s-o aline. </l>
                  <l>Dar haid, ca să te-ncrezi, și să vedem </l>
                  <l>Ostrovu-ntreg. Aici e portul țării </l>
                  <l>Cel sfînt, a lui Forkin, moșneagul mării. </l>
                  <l>Și-aici măslinul sfînt al umbrei groase, </l>
                  <l>Dincoace locul sfînt unde-ai jertfit </l>
                  <l>Prin largul gol al peșterii noptoase </l>
                  <l>Naiadelor; și iată-l și Nerit </l>
                  <l>Cum urcă-n ceruri piscuri păduroase!” </l>
                  <l>A zis și ceața-n laturi s-a ferit </l>
                  <l>Și-ostrovul s-arăta senin în zare, </l>
                  <l>Iar el acum plîngea cu hohot mare. </l>
                  <l>Căzu-n genunchi și sărută pămîntul </l>
                  <l>Iubitei țări, că-n urmă l-a văzut. </l>
                  <l>Nălțîndu-și deci și ochii și cuvîntul, </l>
                  <l>Așa el se ruga-n genunchi căzut: </l>
                  <l>„Voi, nimfelor, pe care Zevs preasfîntul </l>
                  <l>Născutu-v-a naiade! N-am crezut </l>
                  <l>Că am să vă mai văd pe lume-odată! </l>
                  <l>Primiți-mi numai ruga deocamdată. </l>
                  <l>Și-apoi, precum le-aveați odinioară, </l>
                  <l>Avea-veți iar al jertfelor prinos, </l>
                  <l>De-o vrea și-Atene, falnica fecioară, </l>
                  <l>Să fiu din toate-acestea rele scos </l>
                  <l>Și tot ce-avui să am, de-a doua oară, </l>
                  <l>Iar scumpul fiu să-mi crească sănătos!” </l>
                  <l>Atene însă i-a curmat vorbirea: </l>
                  <l>„Să lași aceste-acum, și ține-ți firea! </l>
                  <l>Și haid s-ascundem lucrurile tale, </l>
                  <l>Să-ți stea și-ntregi și toate cum au fost, </l>
                  <l>Apoi să punem amîndoi la cale </l>
                  <l>Cam ce-am putea să facem mai cu rost.” </l>
                  <l>A zis, și-apoi pornind pe-ntinsa cale, </l>
                  <l>Intră-n ponor să cate-un adăpost </l>
                  <l>Prin negre colțuri, locuri tăinuite. </l>
                  <l>Deci vesel Odiseu, cu mîni grăbite, </l>
                  <l>Căra-năuntru mult-aramă rară </l>
                  <l>Și aur greu și mîndre haine moi </l>
                  <l>Pe care-n dar feacii i le dară. </l>
                  <l>Iar după ce-au sfîrșit, c-un greu pietroi </l>
                  <l>În urma lor ponoru-l astupară. </l>
                  <l>Și jos lîngă măslin șezur-apoi </l>
                  <l>Și-așa vorbeau cei doi ai iscusinții, </l>
                  <l>Punînd la cale cum s-omoare prinții. </l>
                  <l>Și-așa-ncepu puternica stăpînă: </l>
                  <l>„De-ntîi, tu Odiseu, să te socoți </l>
                  <l>În care chip să faci să-ți cadă-n mînă </l>
                  <l>Acești nerușinați, ce-n chip de hoți </l>
                  <l>Spre-a ta pierire toate-acum le mînă, </l>
                  <l>Stăpîni pe casa ta, pe-argații toți. </l>
                  <l>Deci vezi acum, de-ntîi s-abați năpasta, </l>
                  <l>Căci stau în casă și-ți pețesc nevasta </l>
                  <l>Și-i tot făgăduiesc o zestre mare </l>
                  <l>Și foarte-o strîmtoreaz-acum, iar ea </l>
                  <l>Tot face nunții-o vecinic-amînare </l>
                  <l>Și-așteaptă să te-ntorci, și foarte-i ia </l>
                  <l>Cu mari făgăduieli pe fiecare </l>
                  <l>Și vești trimite-oricărui ins, că-l vrea, </l>
                  <l>Dar alte gînduri poartă-n cap ascunse.” </l>
                  <l>A zis, iar Odiseu oftînd răspunse: </l>
                  <l>„Vai, tristă moarte m-ar fi scos din viață </l>
                  <l>Și-aveam să fiu ca fiul lui Atreu, </l>
                  <l>De nu mi le-ai fi dat acum pe față, </l>
                  <l>Ucis cînește-n chiar palatul meu! </l>
                  <l>Dar cum să-i pedepsesc? O, dă-mi povață </l>
                  <l>Și-aproape stîndu-mi, dă-mi și-acum mereu </l>
                  <l>Puterea ce-o aveam cînd noi eroii </l>
                  <l>Sfărmam cununa cea de zid a Troii. </l>
                  <l>Căci mintea ta de-ar sta ca să m-ajute </l>
                  <l>Ca-n vremile de-atunci, eu m-aș lupta </l>
                  <l>Cu tine-alături, chiar de-ar fi trei sute! </l>
                  <l>De-ar fi numai cu mine mîna ta! </l>
                  <l>Răspunse-Atene-atunci: „Acum tu du-te, </l>
                  <l>Iar eu voi fi cu tine și-ți voi sta </l>
                  <l>Părtaș în orice rău, și te voi scoate </l>
                  <l>Cînd puse-or fi la cale-acestea toate. </l>
                  <l>Și cred că nu un singur prinț, nebunul. </l>
                  <l>Cu sînge roș și crieri va-ndulci </l>
                  <l>Pămîntul sur, ci toți ce-ți fură bunul </l>
                  <l>Și casa ta ți-au supt-o pîn-aci! </l>
                  <l>Dar ca să nu te poată ști nici unul </l>
                  <l>Că tu ești Odiseu, îți voi zbîrci </l>
                  <l>Frumoasa piele-a membrelor dibace </l>
                  <l>Și gol de plete capul ți-l voi face. </l>
                  <l>Și face-voi și mîndrii ochi să-ți cadă </l>
                  <l>Sub frunte-adînc, și-n zdrențe-o să te-mbrac, </l>
                  <l>încît să curgă-n urma ta pe stradă, </l>
                  <l>Și-un chip de groază lumii-o să te fac, </l>
                  <l>Ca neștiut și prinții să te vadă </l>
                  <l>Și-așa nevasta ta și Telemac. </l>
                  <l>Acum de-ntîi tu pe purcar ți-l cată, </l>
                  <l>Pe-acel ce-i tot purcar ca și-altădată, </l>
                  <l>Căci el și-acum ți-e slugă cu credință </l>
                  <l>Și-ți are pe copil așa de drag. </l>
                  <l>Sub steiul Corax cel cu prisosință </l>
                  <l>De ape dulci, afla-l-vei stînd pe prag, </l>
                  <l>Iar porcii rod și ghindă cu priință </l>
                  <l>Puterii lor și jirul cel de fag, </l>
                  <l>Bînd apa din umbritele izvoare </l>
                  <l>Cari dau grăsimii carne lucitoare. </l>
                  <l>Rămîi la el și-ntreabă-l și-l descoase; </l>
                  <l>Iar pîn-atunci o fugă am să dau </l>
                  <l>La Sparta cea cu fetele frumoase, </l>
                  <l>Pe dulcele copil al tău să-l iau, </l>
                  <l>Căci el pe-adîncul mării-ntunecoase </l>
                  <l>E dus de cîtva timp la Menelau, </l>
                  <l>Să-ntrebe de ești mort și unde-anume; </l>
                  <l>Iar viu de ești, pe unde-alergi prin lume?” </l>
                  <l>Răspuns-a Odiseu și-a zis cu jale: </l>
                  <l>„Vai, toate le știai și nu i-ai spus! </l>
                  <l>Ori vrei să-ndure-acum și el pe cale </l>
                  <l>Ca mine-amarul sterpei mări? E dus, </l>
                  <l>Și-i pierd mișeii-averea casei sale!” </l>
                  <l>Dar zis-a fata tatălui de sus: </l>
                  <l>„Nu-i duce grija! Eu l-am dus cu mine, </l>
                  <l>Să-și facă nume bun prin țări străine! </l>
                  <l>Și nici un fel de grijă nu-l apasă, </l>
                  <l>Ci-n casa lui Atrid petrece-acum, </l>
                  <l>Cinstit un oaspe la bogata-i masă! </l>
                  <l>Pîndesc, adevărat, vro cîțiva-n drum, </l>
                  <l>Că doară-l pot ucide pîn-acasă. </l>
                  <l>Dar n-au să izbutească nicidecum </l>
                  <l>Și mai întîi pămîntul îngropa-va </l>
                  <l>Pe-acei ce-ți stric-a verile și slava!” </l>
                  <l>A zis, și-n clipă ca un moș el stete </l>
                  <l>Cînd ea-l lovi domol cu varga ei. </l>
                  <l>Prostite-avea privirile șirete </l>
                  <l>Și gîrbov trupul cel cu </l>
                  <l>Dar mîndrul cap i se goli de plete, </l>
                  <l>Și-obrajii-aveau zbîrceala vechii piei. </l>
                  <l>Și-un strai îi dete plin de zoi și zgură, </l>
                  <l>Și-o rea tunică, numai cîrpitură. </l>
                  <l>Deasupra-i puse-o blană pleșuvită </l>
                  <l>De cerb, și-n mîni o ghioagă, iar de gît </l>
                  <l>O tristă traistă foarte rău cîrpită, </l>
                  <l>Cu baierul de sfori. Și-a fost urît! </l>
                  <l>Așa le-a fost deci taina chibzuită. </l>
                  <l>Atene-apoi plecă numaidecît </l>
                  <l>La Sparta-n țara cea dumnezeiască, </l>
                  <l>Pe dusul fiu spre țară să-l pornească.</l>
               </lg>
            </div>
            <div type="div2" rend="P5">
               <head>
                  <label>Cartea XIV</label>
                  <lb/>Odiseu la Purcarul Eumeu</head>
               <lg>
                  <l>Lăsînd acum limanul deci pornit-a </l>
                  <l>Să urce Odiseu la deal pe drum </l>
                  <l>Stîncos și strimt, prin foarte-mpădurita </l>
                  <l>…………………………………………….. așa precum </l>
                  <l>Atene l-a-nvățat și deci găsit-a </l>
                  <l>Pe-acel purcar ce-i îngrijea și-acum </l>
                  <l>De-avere, mai cinstit decît … … . . </l>
                  <l>Argat ce-avu… … … … … … </l>
                  <l>Pe-acesta deci găsitu-l-a-n pridvorul </l>
                  <l>Înaltei case, dintr-un larg ocol </l>
                  <l>Pe care singur și-l făcu păstorul </l>
                  <l>Pe-un nalt colnic ce sta nainte gol, </l>
                  <l>Tîrziu (pe cînd lipsea stăpînitorul) </l>
                  <l>Și bine-nchis cu zid în rotogol </l>
                  <l>De pietre mari și puse linii-linii, </l>
                  <l>Și mulți îl streșineau deasupra spinii. </l>
                  <l>Pe-afar-apoi, în șiruri rînduite, </l>
                  <l>Cît ține-ocolul își bătuse pari </l>
                  <l>Și mulți și deși, tot inimi dezlipite </l>
                  <l>De negrul miez al verzilor stejari. </l>
                  <l>Clădi de dou-ori șase apoi, lipite, </l>
                  <l>Cotețe-n curte și de-ajuns de mari, </l>
                  <l>Și-n tot cotețu-avea, și mari și grele, </l>
                  <l>Cincizeci de scroafe cu purcei la ele. </l>
                  <l>Iar mascurii durmeau sub gard pe-afară, </l>
                  <l>Toți grași și mari, dar mult mai puțintei. </l>
                  <l>Au fost ei mulți, dar prea-i împuținară </l>
                  <l>Obraznicii viteji cu chip de zei, </l>
                  <l>Că-n orice zi ei trimiteau la țară </l>
                  <l>S-aduc-un vier de cină pentru ei, </l>
                  <l>Tot cel mai gras și bun. Și-acum, din turmă. </l>
                  <l>Trei sute șasezeci sînt cei din urmă. </l>
                  <l>Iar patru cîni în preajma-ngrăditurii </l>
                  <l>Durmeau pe lîngă porci, dulăi bătrîni, </l>
                  <l>Și iuți și răi ca fiarele pădurii, </l>
                  <l>Crescuți de mici, că, vrînd să aibă cîni, </l>
                  <l>Porcarul îi ținea s-alunge furii. </l>
                  <l>Iar el acum tăia, ținînd în mîni </l>
                  <l>O piele grea de bou, strălucitoare, </l>
                  <l>Opinci, cătînd măsura pe picioare. </l>
                  <l>Iar patru soți ce-avea erau la muncă. </l>
                  <l>Cu turmele de porci rătăcitori </l>
                  <l>Plecară trei și-aici și-ncoa pe luncă. </l>
                  <l>Pe-al patrulea pornise-acum din zori </l>
                  <l>Să ducă la palat, după poruncă, </l>
                  <l>Un vier, să-l taie prinții pețitori, </l>
                  <l>Obraznicii, și lacoma lor gură </l>
                  <l>S-o sature de vin și de friptură. </l>
                  <l>Dulăii lătrători cînd îl văzură </l>
                  <l>Urcînd la deal, străin și dezbrăcat, </l>
                  <l>Săriră iuți, cu multă lătrătură. </l>
                  <l>Dar repede-Odiseu s-a tupilat; </l>
                  <l>Zvîrlind toiagul și tăcînd din gură. </l>
                  <l>De-o pacoste cam rea el ar fi dat </l>
                  <l>De nu sărea purcaru-n sîrg din stînă, </l>
                  <l>Zvîrlindu-și pielea cea de bou din mînă. </l>
                  <l>Iar cînii-apoi de spaimele bătăii, </l>
                  <l>Căci foarte huiduia, cu pietrii dînd. </l>
                  <l>Grăbiți s-au risipit pe coasta văii. </l>
                  <l>Și-ntors spre Odiseu, vorbi zicînd: </l>
                  <l>„Era să mi te rup-aici dulăii, </l>
                  <l>Sărmane moș, de nu săream eurînd! </l>
                  <l>Mai mare-ocara! Căci și-așa pe mine </l>
                  <l>Mă bat destul gînduri și suspine. </l>
                  <l>Că stau și m-obidesc cu plînset mare </l>
                  <l>De bunul meu stăpîn care-l avui, </l>
                  <l>Și-i pasc pe dealuri mascurii pe care </l>
                  <l>Toți alții mi-i mănîncă-n locul lui. </l>
                  <l>Iar el lipsit sărmanul de mîncare </l>
                  <l>Pribeag o fi cerșind și cui și cui, </l>
                  <l>Prin țări străine </l>
                  <l>De-i viu pe unde-o fi și vede cerul. </l>
                  <l>Dar haide-acu-n bordei, și pînă mîne </l>
                  <l>Să stai să te-odihnești vro zi măcar, </l>
                  <l>Să-ți saturi inima de vin și pine, </l>
                  <l>Căci mult vei fi cerșit tu și-n zădar! </l>
                  <l>Apoi să-mi spui ce om ești tu, bătrîne.” </l>
                  <l>Așa-i vorbi cinstitu-acest porcar </l>
                  <l>Și-n cas-apoi cu el să șadă-l duse </l>
                  <l>Pe-un strat de ramuri verzi, pe care-i puse </l>
                  <l>O piele grea de capră-n munți vînată, </l>
                  <l>Cu păr bălțat, pe care-o așternea </l>
                  <l>Supt el porcarul noaptea cîteodată, </l>
                  <l>Și vesel Odiseu de ce vedea </l>
                  <l>Îi zise-atunci cu inim-alinată: </l>
                  <l>„Părintele din cer noroc să-ți dea, </l>
                  <l>Și tot ce vreai, cu zeii dimpreună, </l>
                  <l>Că-mi faci cu drag primirea asta bună!” </l>
                  <l>Tu dînd răspuns, așa i-ai zis, purcare: </l>
                  <l>„Nu pot să nu primesc cu drag pe-oricari </l>
                  <l>Străini sărmani veniți din lumea [mare], </l>
                  <l>De-ar fi chiar și mai răi decît cum pari, </l>
                  <l>Căci Zevs pe cerșitori în pază-i are </l>
                  <l>Și-a lui e grija de-orișice drumari. </l>
                  <l>Iar dacă nu putem să dăm cu plinul, </l>
                  <l>Plăcut îi e lui Joe și puținul. </l>
                  <l>Ci-așa e soarta unui rob! Să fie </l>
                  <l>Mereu cu frica-n sîn, cînd tineri sînt </l>
                  <l>Stăpînii lui! Și nu mai cred să vie </l>
                  <l>Cel vechi care-l avui, căci tatăl sfînt </l>
                  <l>I-a-nchis orice cărări pe vecinicie! </l>
                  <l>Ce bine-aș mai avea pe-acest pămînt, </l>
                  <l>Și-avere mi-ar fi dat, fără de rugă, </l>
                  <l>Cum nu cred c-a mai dat stăpîn la slugă </l>
                  <l>Cînd vrednic sluga-și poart-a ei credință, </l>
                  <l>Iar Zevs din cer dă muncii sale spor. </l>
                  <l>Pămînt el mi-ar fi dat și locuință </l>
                  <l>Și-o vrednică nevastă, să mă-nsor, </l>
                  <l>Căci și eu mă trudesc după putință </l>
                  <l>Să-i fiu averii-un zornic strîngător. </l>
                  <l>De-ar fi rămas să moar-aici în pace, </l>
                  <l>Vai, ce-aș putea să-i cer, ce nu mi-ar face! </l>
                  <l>Și-i mort acum! Și-așa căzu năpasta; </l>
                  <l>Vai, cum n-a dat cel sfînt să fi pierit </l>
                  <l>Cu neamul ei, și-ntreg și tot, nevasta </l>
                  <l>Elena, cea ce-acestea le-a pornit! </l>
                  <l>Vai, cîți și cîți pentru Elena asta </l>
                  <l>Cu zile-au mers la Hades cel cumplit. </l>
                  <l>Și tot pentru-Agamemnon cel cu nume </l>
                  <l>S-a dus și-al meu stăpîn, și-i mort prin lume.” </l>
                  <l>Așa vorbind, și-a strîns sub cingătoare </l>
                  <l>Cămașa lui, și la cotețe-apoi </l>
                  <l>S-a dus grăbit, la-nchisele popoare </l>
                  <l>De grași purcei, și repede napoi </l>
                  <l>Veni cu doi să-i puie-n frigătoare. </l>
                  <l>Pîrlindu-i deci la flăcări p-amîndoi, </l>
                  <l>Bucăți îi rupse și pe-acestea-nfipte </l>
                  <l>Le-ntoarse peste foc pîn-au fost fripte. </l>
                  <l>Fierbinți așa-n frigări, gătiți de cină, </l>
                  <l>I-a pus în fața oaspelui curînd. </l>
                  <l>Deasupra lor a presărat făină, </l>
                  <l>Și-apoi și el, aproape-n față-i stînd, </l>
                  <l>Turnîndu-i dulce vin, o cupă plină, </l>
                  <l>Ședea mereu poftindu-l și zicînd: </l>
                  <l>„Hai, ia cît vrei! Mănîncă-n bună pace </l>
                  <l>Ce poți găsi la biete slugi sărace. </l>
                  <l>Căci porcii grași și vierii buni ni-i taie </l>
                  <l>Mîncîndu-i ticăloșii pețitori! </l>
                  <l>Cum nu se tem de-a cerului bătaie </l>
                  <l>Și cum n-au mil-a fi mai cruțători! </l>
                  <l>Dar lucru de glumit să nu le paie, </l>
                  <l>Căci văd din ceruri cei nemuritori, </l>
                  <l>Și foc pe capul celor răi adună, </l>
                  <l>Căci ei dreptate vreau și fapta bună! </l>
                  <l>Căci și vrășmașii răi ce merg și strică </l>
                  <l>Străine țări cu foc și cu omor, </l>
                  <l>Cînd prăzile-n corăbii le rădică </l>
                  <l>Și pînze-ntind să plece-n țara lor, </l>
                  <l>Și lor le dă prin gînd grozava frică </l>
                  <l>De Zevs, căci este-atotpedepsitor. </l>
                  <l>Dar astea poate știu ceva, mișeii, </l>
                  <l>Și-au prins ce-au hotărît pesemne zeii, </l>
                  <l>Că-i mort stăpînul Odiseu, de-aceea </l>
                  <l>Nici nu se-ntorc la casa care-o au </l>
                  <l>Și nici, precum e drept, nu cer femeia. </l>
                  <l>Ci făr’ de nici o grijă-n suflet stau, </l>
                  <l>Mîncînd un bun străin, c-a lor e cheia, </l>
                  <l>La tot ce-i prin cămări, ce iureș dau! </l>
                  <l>Că n-au nici o măsură măsurată, </l>
                  <l>Și cîte nopți și zile-au zeii, tată, </l>
                  <l>Nu taie cîte-o vită, cum le vine, </l>
                  <l>Nu, două numai! Și scoțînd în șir </l>
                  <l>Găleți de vin, le storc, sărac de mine! </l>
                  <l>Ce-averi în vite-avea, și-acum mă mir, </l>
                  <l>Cum n-au avut cirezi alți domni, vezi bine! </l>
                  <l>Nu-n Itaca la noi, dar și-n Epir! </l>
                  <l>Atîtea turme-n staule n-adună </l>
                  <l>Nici douăzeci de principi împreună. </l>
                  <l>Dar stăi să-ți spui cu de-amănuntul dară. </l>
                  <l>Cirezi de șase ori dou-avea de boi </l>
                  <l>Și tot pe-atîtea turme-ntr-altă țară </l>
                  <l>De porci, și-un număr negrăit de oi </l>
                  <l>Și capre avea, pe cari le pasc pe-afară </l>
                  <l>Și slugi de-acolo și-oameni dintre noi </l>
                  <l>Iar unsprăzece turme </l>
                  <l>Aci-n ostrov le pasc. </l>
                  <l>Pe zi trimete-o vită tot păstorul </l>
                  <l>La curte deci, iar capre din bunget, </l>
                  <l>Pe cea mai gras-o duce păzitorul. </l>
                  <l>Și-așa se scurg acestea-ncet, încet. </l>
                  <l>Eu sînt aici la porci îngrijitorul </l>
                  <l>Și-aleg pe cel mai gras și li-l trimet!” </l>
                  <l>Vorbea. Iar Odiseu mînca-n tăcere </l>
                  <l>Și beau mereu din vin cu gust de miere, </l>
                  <l>Căci rele gînduri frămînta prin minte </l>
                  <l>Și-acelor prinți mișei pierire rea. </l>
                  <l>Și-așa rupînd pripit, mînca nainte. </l>
                  <l>Iar cînd a fost sătul, și-acum stetea, </l>
                  <l>Luînd o cup-acest purcar cuminte </l>
                  <l>Și vin turnîndu-i, l-a poftit să bea. </l>
                  <l>Și vesel Odiseu de-ntinsa cupă </l>
                  <l>Tăcerea lung-așa-ncepu s-o rupă: </l>
                  <l>„Iubite-al meu, te rog, dar cine fuse </l>
                  <l>Bogatu-acel de domn de care-mi spui </l>
                  <l>C-aici el cumpărat cu bani te-aduse? </l>
                  <l>Dar văd că-mi tot vorbești de moartea lui, </l>
                  <l>Căci poate l-am văzut vrodată-n lume </l>
                  <l>Și știe Zevs și cei cu nemurire </l>
                  <l>De-avu noroc ori nu, să-l văd și eu, </l>
                  <l>Ori poate să fi prins de el vro știre, </l>
                  <l>Căci multe țări bătui în drumul meu.” </l>
                  <l>Așa vorbi Ulis, dar cu mîhnire </l>
                  <l>Răspunse-așa cinstitul om Evmeu: </l>
                  <l>„Vai, nici un om pribeag de-acum nu este </l>
                  <l>Din cîți ne vin și-aduc din lume veste. </l>
                  <l>Nici unul nu-i în stare-acum să poată </l>
                  <l>S-aducă despre el crezute știri! </l>
                  <l>Ne mint destui sosiți din lumea toată, </l>
                  <l>Căci au nevoie bieții de-ngrijiri. </l>
                  <l>Dă cîți nu vin! Să-i strîngi, ai face-o gloată. </l>
                  <l>Orice pribeag și-un om de nicăiri, </l>
                  <l>Sosit pe-aici, îndrugă cîte-n stele, </l>
                  <l>Mințind pe la palat stăpînei mele. </l>
                  <l>Căci daruri ea le dă, primindu-i bine </l>
                  <l>Și multe-ar vrea să afle de la ei, </l>
                  <l>Iar genele-i de plîns îi stau tot pline, </l>
                  <l>Bocește-așa, ca bietele femei </l>
                  <l>Cînd soții lor le mor prin țări străine. </l>
                  <l>Și-acum și tu, bătrîne, văd că vrei </l>
                  <l>Să mai scornești cum capul tău te taie, </l>
                  <l>Că doară doar ți-am da vrun rînd de straie! </l>
                  <l>Iar lui vulturii-n văi întunecoase </l>
                  <l>Și cînii i-or fi ros de mult acum </l>
                  <l>Sărmana carne-a galbenelor oase! </l>
                  <l>De mult e poate dus pe-al morții drum, </l>
                  <l>Mîncat de peștii mării-ntunecoase, </l>
                  <l>Iar oasele lui zac făcute scrum </l>
                  <l>Pe-un mal pustiu, în știu-eu ce pămînturi, </l>
                  <l>Sub mult nisip adus grămezi de vînturi! </l>
                  <l>Așa-i cumva pierit fără de nume! </l>
                  <l>Și-așa la toți la cîți i-au fost amici, </l>
                  <l>Dar mie mai ales, vai, mie-anume, </l>
                  <l>Necazuri ne-a lăsat și plîns pe-aici. </l>
                  <l>Că n-aș găsi mai bun stăpîn pe lume </l>
                  <l>De-aș merge-oriunde-aș merge, nu, și nici </l>
                  <l>La mama mea, la tată-meu, sărmanii, </l>
                  <l>La cei ce mi-au crescut din leagăn anii. </l>
                  <l>Nu-i plîng eu pe părinți atîta-n viață </l>
                  <l>Și nu mă plîng, măcar doresc mereu </l>
                  <l>Să fiu cu ei, să-i văd o dată-n față, </l>
                  <l>Cît plîng și mă topesc pentru-Odiseu. </l>
                  <l>Pe el, cel dus, chiar nefiind de față </l>
                  <l>Nu-i zic pe nume, că mi-ar fi cu greu; </l>
                  <l>Și-atît de drag mi-a fost că mi-e cu frică, </l>
                  <l>Încît și-acum că-i mort, îi zic bădică!” </l>
                  <l>Iar mult pățitul rege-a zis: „Firește, </l>
                  <l>Tu nici nu crezi ce spune-un om bătrîn </l>
                  <l>Și nici nu-ți intră-n cap că el trăiește, </l>
                  <l>Și-aceleași gînduri vecinice-ți rămîn. </l>
                  <l>Eu nu vorbesc așa cum se vorbește, </l>
                  <l>Ci iată-ți jur: se-ntoarce-al tău stăpîn! </l>
                  <l>Iar cînd va fi sosit, atunci de-ndată, </l>
                  <l>De bună veste-a mea să-mi dai ca plată </l>
                  <l>Un rînd, și nou și mîndru, de vestminte! </l>
                  <l>Dar oricît sînt de gol și de-amărît, </l>
                  <l>Eu n-aș primi nimic mai denainte! </l>
                  <l>Ca porțile din Iad mi-e de urît </l>
                  <l>Acel ce lingușiri vorbind, te minte </l>
                  <l>Cînd multele nevoi îl strîng de gît! </l>
                  <l>Deci Zevs, întîiul dintre zei m-asculte! </l>
                  <l>Și sfînta vatr-a focurilor multe </l>
                  <l>De jertfă-n casa cea fără prihană </l>
                  <l>A regelui cel vrednic, astăzi dus, </l>
                  <l>La care eu cu inima sărmană </l>
                  <l>Sosit-am azi, asculte-mă ce-am spus! </l>
                  <l>Și-așa mă bat-o soart-a mea dușmană </l>
                  <l>Cum nu spui adevăr și-așa cum nu-s </l>
                  <l>Aceste drepte, că-i pe drum, știu bine, </l>
                  <l>Cel mult o lună, și-a sosit, căci vine!” </l>
                  <l>Răspuns-ai tu purcare-atunci acestea: </l>
                  <l>„O, moșule, știu bine că nici eu </l>
                  <l>Cu dar nu-ți voi plăti vrodată vestea. </l>
                  <l>Și nici nu se va-ntoarce Odiseu! </l>
                  <l>Dar haide bea, și să curmăm povestea. </l>
                  <l>Și nu-mi tot aminti de el mereu, </l>
                  <l>Că lacrimele-mi curg pe-obraji fierbinte, </l>
                  <l>Cînd bunul meu stăpîn îmi vine-aminte. </l>
                  <l>Dar vorba ce-am vorbit, ea ni-e jurată! </l>
                  <l>De-ar da numai părintele ceresc </l>
                  <l>Să-l văd eu pe Odiseu venind odată </l>
                  <l>Așa precum și eu mi-l tot doresc, </l>
                  <l>Și-a lui soție și bătrânul tată </l>
                  <l>Și bietul fiu cu chip dumnezeiesc. </l>
                  <l>Ei, iarăși plîng! Cînd mă gîndesc la dînsul, </l>
                  <l>La bietul fiu, m-apucă-ntr-una plînsul. </l>
                  <l>Dar cei din cer mi-l cresc cu bucurie! </l>
                  <l>Și-o spui și-acum, cum altora le-am spus, </l>
                  <l>Că-n lume mai prejos el n-o să fie </l>
                  <l>Decît iubitu-i tată cel răpus; </l>
                  <l>Frumos la chip și plin de voinicie </l>
                  <l>Și n-a putut nici om, nici zeu de sus </l>
                  <l>Să-i strice mintea-n cap și judecata, </l>
                  <l>Și-acum la sfîntul Pilos el plecat-a </l>
                  <l>Să-ntrebe de-Odiseu, iar petitorii </l>
                  <l>La-mtoarcere-l! pîndesc, doar ar stârpi </l>
                  <l>Pe cel din urmă stîlp din următorii </l>
                  <l>Acestui neam. Dar fie ce va fi, </l>
                  <l>Ori au să-i stingă viata pînditorii, </l>
                  <l>Ori Zevs cu mîna-ntinsă-l va feri, </l>
                  <l>Acum noi să-l lăsăm acolo-n cale, </l>
                  <l>Iar tu să-mi spui necazuri de-ale tale. </l>
                  <l>Să-mi spui adevărat, c-așa e bine: </l>
                  <l>Ce om pribeag ești tu? Din ce pămînt? </l>
                  <l>Și-orașul tău în care parte vine? </l>
                  <l>Venit-ai pe corabie-adus de vînt? </l>
                  <l>Și cum te-aduseră vîslași pe tine? </l>
                  <l>Și-acei vîslași, ei ce spuneau că sînt? </l>
                  <l>Că n-ai venit pe jos, și nici cu zborul!” </l>
                  <l>Răspunse-așa-ndelung pătimitorul: </l>
                  <l>„Eu toate-adevărat ți le voi spune! </l>
                  <l>Dar vreme de-am avea, și-ndeosebi </l>
                  <l>Pe timp mai lung mîncări și vinuri bune, </l>
                  <l>Și-argatii tăi să-ți caute de trebi, </l>
                  <l>Și-n liniște la vorbă noi ne-am pune, </l>
                  <l>Atunci și-un an întreg tu poti să-ntrebi </l>
                  <l>Și tot n-aș isprăvi să dau pe față </l>
                  <l>Pe cîte zeii-au vrut să rabd în viată. </l>
                  <l>Eu deci sînt om din Creta cea bogată, </l>
                  <l>Din om bogat. Iar tatei i-a născut </l>
                  <l>Copii mai mulți nevasta cununată, </l>
                  <l>Și-n mîndrele-i palaturi ne-a crescut. </l>
                  <l>Dar eu sînt fiu din mamă cumpărată. </l>
                  <l>Dar cine deopotrivă mi-a făcut </l>
                  <l>Cu alții-ai săi copii, cu-ntreagă pace, </l>
                  <l>De tata meu, Cast6r a lui Ilace. </l>
                  <l>A lui odraslă sînt, și fală-mi este, </l>
                  <l>Căci el pe-atunci era printre cretani </l>
                  <l>Cinstit cum singur Dumnezeu mai este. </l>
                  <l>Și vrednic om, și bun, și-avea și bani </l>
                  <l>Și mai ales băieți, de-i merse veste. </l>
                  <l>Dar cînd s-au împlinit și scrișii ani, </l>
                  <l>Ajuns a fost și el de mîna sorții </l>
                  <l>Și-i dus de veci în trista noapte-a morții. </l>
                  <l>Au și-mpărțit copiii săi de-ndată </l>
                  <l>Prin sorți averea lui; iar eu, mai mic, </l>
                  <l>Primii ca vitreg parte-mpuținată, </l>
                  <l>O casă ce mi-au dat și-altce nimic. </l>
                  <l>Avui noroc că mă-nsurai c-o fată </l>
                  <l>Cu multă zestre, căci eram voinic, </l>
                  <l>Și sprinten om frumos, nu buturugă, </l>
                  <l>Și n-așteptam la luptă-ndemn și rugă. </l>
                  <l>Firește,-acum s-au dus acestea toate! </l>
                  <l>Dar orișicum, cînd vezi ce oase am, </l>
                  <l>Tu poți gîndi ce-am fost și judeci, poate! </l>
                  <l>Căci multă foame-am dus. Voinic eram, </l>
                  <l>Că-mi dete-Atene bărbăție-n coate, </l>
                  <l>Să rup dușmana oaste-n care-ntram, </l>
                  <l>Cînd rele gînduri frămîntam în minte </l>
                  <l>Pe cei ce-ursita mi-i scotea nainte, </l>
                  <l>Și stam și-mi alegeam din loc de pîndă </l>
                  <l>Tot cei mai buni bărbați și negîndind </l>
                  <l>La rău și moarte inima-mi flămîndă, </l>
                  <l>Eu cel dintîi din toți ieșeam, sărind </l>
                  <l>Cu sulițele-n mîni să duc osîndă </l>
                  <l>Și niciodată nu-ncetam să prind </l>
                  <l>Din oamenii dușmani pe orișicine </l>
                  <l>Era mai slab la fugă decît mine. </l>
                  <l>Dar nu-mi fu lucrul drag, nici căsnicia </l>
                  <l>Acea ce crește străluciți copii, </l>
                  <l>Ci drag-aveam în lupte vitejia </l>
                  <l>Și lucii lănci și vuiet pe cîmpii </l>
                  <l>Și nave și vîntrele și mînia </l>
                  <l>Săgetii-n zborul tristei bătălii, </l>
                  <l>Tot triste lucruri cari pătrund în case </l>
                  <l>Și celor blînzi par lucruri fioroase. </l>
                  <l>Dar mie ………………. </l>
                  <l>……………………………….. </l>
                  <l>…………………………………. </l>
                  <l>………………………………….. </l>
                  <l>………………………………….. </l>
                  <l>Iubeam ce-mi puse-n suflet Zevs preanaltul, </l>
                  <l>Căci unii-un lucru vor, iar alții altul. </l>
                  <l>Deci zece ani purtai războiul mare </l>
                  <l>La Troia-n cîmp, și-am fost pierirea ei, </l>
                  <l>Și-am rupt cetatea lui Priam cea tare. </l>
                  <l>Și veseli ne-ntorceam, sărmani ahei, </l>
                  <l>Dar Zevs îi risipi pe-adînca mare </l>
                  <l>Și-asupră-mi, vai, cel urgisit de zei, </l>
                  <l>Își puse-n gînd, voind să pier de-a dreptul, </l>
                  <l>Amare lucruri Joe prea-nțeleptul! </l>
                  <l>N-am stat ca să mă bucur nici o lună </l>
                  <l>De fii și de nevastă și de-averi, </l>
                  <l>Ci zor avui, din inimă nebună, </l>
                  <l>Să plec la Nil, ca să-mi gătesc dureri! </l>
                  <l>Deci nouă nave-mpins-am împreună </l>
                  <l>Cu alți ai mei tovarăși corăbieri </l>
                  <l>Ce-aveau și ei nebun ca mine dorul, </l>
                  <l>Și-n sîrg se strînse-n dînsele poporul. </l>
                  <l>Deci șase zile ni s-au scurs drumețe, </l>
                  <l>Cu joc și vin și multe vite-am dat </l>
                  <l>Și zeilor și lor pentru ospețe. </l>
                  <l>A șaptea zi-n corăbii ne-am urcat, </l>
                  <l>Plecînd din Creta-n largul mării crete. </l>
                  <l>Un vînt frumos din nord bătea curat, </l>
                  <l>Și ca pe-un rîu mergeam, căci el statornic </l>
                  <l>Făcea s-avem un mers plăcut și spornic. </l>
                  <l>N-avui nici navă dată vătămării </l>
                  <l>Și nici ajuns de-al mării rău vrun ins. </l>
                  <l>Deci cîrma ne ducea și vîntul mării, </l>
                  <l>Și-a cincea zi pe rîul cel întins </l>
                  <l>Intrarăm, pe Egipt, spre miezul tării. </l>
                  <l>Deci navele cu-odgoane mi le-am prins </l>
                  <l>Și </l>
                  <l>Trimesei deci pe-o seamă să se ducă </l>
                  <l>Pe mal spre-a ispiti pe-acest popor. </l>
                  <l>Dar ei obraznici, gata de măciucă </l>
                  <l>Și și-ncrezuți că pot ceea ce vor, </l>
                  <l>De jaf acolo pe moșii s-apucă </l>
                  <l>Și mîndra țar-o ard pe placul lor, </l>
                  <l>Ucid bărbați și jăfuiesc podoabe </l>
                  <l>Și iau femei cu prunci cu tot ca roabe. </l>
                  <l>Dar scump plătiră fapta-le-ndrăzneții! </l>
                  <l>Căci plînsetu-n cetate-a străbătut, </l>
                  <l>Și-ntreg poporu-n faptul dimineții </l>
                  <l>Sări pe-ai mei, iar cîmpul s-a umplut </l>
                  <l>De-oșteni pe jos, și-au curs și călăreții, </l>
                  <l>Întregul cîmp era un coif și-un scut, </l>
                  <l>Iar Joe cel ce fulgere trimete </l>
                  <l>Cumplită spaimă-n oamenii mei dete. </l>
                  <l>Și nimeni nu-ndrăzni pe cîmp afară </l>
                  <l>Să stea fățiș și n-avea nici un rost, </l>
                  <l>Căci multe rele-acu-i încunjurară </l>
                  <l>Din multe părți, din toate cîte-au fost. </l>
                  <l>Pe mulți ai mei cu spada-i spintecară, </l>
                  <l>Iar cîți cătau prin scorburi adăpost, </l>
                  <l>Căzură prinși și merseră-n robie </l>
                  <l>Ca slugi de-a pururi și-n necaz să fie. </l>
                  <l>Iar eu, căci însuși Zevs a vrut să-mi poarte </l>
                  <l>Prin minte-un gînd așa de jalnic, eu </l>
                  <l>— Mai bine-aș fi murit, urmînd o soarte </l>
                  <l>Cumplit-atunci, decît să am mereu </l>
                  <l>Să-ndur mai grele morți decît o moarte — </l>
                  <l>Eu pusei coiful de pe capul meu </l>
                  <l>Și scutul jos, pe galbena țărînă </l>
                  <l>Și lancea mi-o zvîrlii alarg din mînă. </l>
                  <l>Și-am mers să-ntîmpin iuții cai și carul </l>
                  <l>Acestui rege, ca-n genunchi să-i spui </l>
                  <l>Și reaua faptă ce-o făcui și-amarul. </l>
                  <l>Deci foarte-am plîns, dar și noroc avui, </l>
                  <l>Că-n urmă mă iertă și-am mers în carul </l>
                  <l>Crăiesc ce-avea, spre-oraș, de-a dreapta lui. </l>
                  <l>Ce-i drept, sărit-au mulți, cuprinși de furii, </l>
                  <l>Cu lănci să-mi stingă calda boare-a gurii, </l>
                  <l>Dar el îi tot oprea cu frică mare </l>
                  <l>De Zevs, acel ce-ajută pe străini </l>
                  <l>Și bate-amar pe cel făr’de-ascultare! </l>
                  <l>Și-am stat acolo șapte ani deplini </l>
                  <l>Și multe-averi am strîns, că-mi da oricare </l>
                  <l>Din oamenii de-aici, cu pumnii plini. </l>
                  <l>Dar cînd veni și-a opta vară-n fine, </l>
                  <l>Un om fenician veni la mine, </l>
                  <l>Și lucruri de-amăgit știa nespuse, </l>
                  <l>Un om înșelător, că-n fel de fel </l>
                  <l>El multe rele pîn-atunci făcuse. </l>
                  <l>Și-așa m-ademeni să merg cu el </l>
                  <l>În țara sa, Fenice, unde spuse </l>
                  <l>C-avea averi și case-acest mișel. </l>
                  <l>Un an întreg stătui cu fenicianul, </l>
                  <l>Iar cînd apoi se-ntoarse-n urmă anul, </l>
                  <l>Făcu să plec în Libia pe mare </l>
                  <l>Cu el, și-mi tot cînta c-ar fi ducînd </l>
                  <l>Să vîndă mărfuri, dar a mea vînzare </l>
                  <l>Și prețul de pe mine-i stete-n gînd! </l>
                  <l>Aveam prepus, dar sta de mine tare. </l>
                  <l>Și-un vînt de nord sufla, frumos bătînd </l>
                  <l>Și făr’ de-amestec cu vrun vînt de-airea, </l>
                  <l>Dar Zevs ne pregătea din cer pierirea. </l>
                  <l>Deci cînd acum pe larg aveam cărarea </l>
                  <l>Și nu se mai vedea nici un pămînt, </l>
                  <l>Ci numai cerul sus și-alături marea, </l>
                  <l>Atunci în urmă Zevs din cerul sfînt </l>
                  <l>A pus deasupra navei noastre-n zarea </l>
                  <l>Văzduhului un nor adus de vînt, </l>
                  <l>Iar norul se făcu cumplit la față, </l>
                  <l>Iar marea de sub nor s-umplu de ceață. </l>
                  <l>Și-atunci și Zevs cu mînă furioasă </l>
                  <l>Izbi-n corabie fulgerul, și-un foc </l>
                  <l>Făcu ca nava, ca din gardeni scoasă, </l>
                  <l>Cumplit să-și clatine povara-n loc, </l>
                  <l>Și-umplut-a fost de fum și de pucioasă. </l>
                  <l>Și toți căzură-n mare-ai mei, un joc </l>
                  <l>Al ei părînd prin undele grozave, </l>
                  <l>Un stol de ciori în jurul negrei nave. </l>
                  <l>Și-acolo-n mare le-a și fost mormîntul. </l>
                  <l>Iar mie, vai, deși nefericit, </l>
                  <l>Îmi dete însuși Zevs în mîni nefrîntul </l>
                  <l>Catarg, și-așa de el împletecit </l>
                  <l>De-a valma m-a purtat pe-adîncuri vîntul. </l>
                  <l>Deci nouă zile-ntregi am rătăcit </l>
                  <l>Și-a zecea zi, cu mare vuiet valul </l>
                  <l>Venind rostogolit m-a-mpins spre malul </l>
                  <l>Tesproților, și-aflai un om de bine, </l>
                  <l>Pe Fidon, rege-al ăstui neam tesprot, </l>
                  <l>Și bine vru pe-o vreme să m-aline. </l>
                  <l>Pe cînd zăceam pe mal, trudit de tot, </l>
                  <l>Iubitul său băiat a dat de mine. </l>
                  <l>Văzînd că-s mort de frig și nu mai pot, </l>
                  <l>Pe brațul lui m-a sprijinit flăcăul </l>
                  <l>Și-acasă el m-a dus, văzîndu-mi răul, </l>
                  <l>Și-un rînd de haine-ntregi pe mine puse, </l>
                  <l>Și-aici și de-Odiseu o știre-avui. </l>
                  <l>Zicea Fidon că oaspete-l avuse </l>
                  <l>Pe cînd el se-ntorcea spre țara lui; </l>
                  <l>Și multe-averi cîte-Odiseu aduse </l>
                  <l>Fidon prin lăzi păstra și le văzui: </l>
                  <l>Grămezi de aur mult și-aramă crudă </l>
                  <l>Și fier de cel lucrat cu multă trudă, </l>
                  <l>Așa c-ar fi avut din cît strînsese </l>
                  <l>Și zece rînduri de nepoți de-ajuns! </l>
                  <l>Iar de-Odiseu spunea că se dusese </l>
                  <l>Să cerce vrerea celui nepătruns </l>
                  <l>Din vecinicul stejar cu ramuri dese, </l>
                  <l>Să afle la Dodona vrun răspuns, </l>
                  <l>În ce chip ar intra, ca să n-o pață, </l>
                  <l>În țara lui, pe-ascunsul ori pe față. </l>
                  <l>Iar Fidon s-a jurat cu mari cuvinte </l>
                  <l>Pe zeii casei lui, că nava sta </l>
                  <l>Gătită-n port, cu-averi și cu vestminte, </l>
                  <l>Să-l ducă pe-Odiseu în țara sa. </l>
                  <l>Dar eu plecai de-acolo mai nainte, </l>
                  <l>Căci tocmai se-ntîmplase de pleca </l>
                  <l>Un vas de tesprioți, pe-un vînt propice, </l>
                  <l>Spre-ostrovul Dulichiu cel plin de spice. </l>
                  <l>Și-acestora porunci le dete craiul, </l>
                  <l>Ca-n pace să mă ducă la Ialc6s. </l>
                  <l>Dar lor le-a-ntrat în gînd să-mi facă traiul, </l>
                  <l>Din cît era de-amar și ticălos, </l>
                  <l>Așa cum n-are vorbe-a spune graiul. </l>
                  <l>Pe cînd pluteam pe largu-ntunecos, </l>
                  <l>Sărind m-amenințară cu osîndă, </l>
                  <l>Că rob de-acum le sînt și-o să mă vîndă. </l>
                  <l>Și-apoi m-au dezbrăcat pînă la piele </l>
                  <l>De strai și de manta și de pălurg </l>
                  <l>Și-mi deteră rupturi și haine rele </l>
                  <l>Și zdrențe, cum le vezi, că uite-mi curg </l>
                  <l>Pe urma mea și sînt urît cu ele. </l>
                  <l>Și-ajunserăm tîrziu într-un amurg </l>
                  <l>La Itaca, la mîndrele ogoare </l>
                  <l>Din țara cea cu mîndru-apus de soare, </l>
                  <l>Și-aici cu sfori puternic răsucite </l>
                  <l>Tîlharii m-au legat, credeam că mor, </l>
                  <l>În mîndra navă cea cu bănci cioplite. </l>
                  <l>Ieșind apoi pe mal din nava lor, </l>
                  <l>Cinară-n mal mîncări pripit gătite. </l>
                  <l>Dar zeii mie-mi deter-ajutor, </l>
                  <l>Și-ușor m-am dezlegat — și bun fu gîndul </l>
                  <l>Căci capu-ntreg în zdrențe-nfășurîndu-l </l>
                  <l>Și-ncet pe cîrm-alunecînd la vale, </l>
                  <l>Lipii de apă pieptul și-notînd </l>
                  <l>Vîslai cu mînile și-o lungă cale </l>
                  <l>În scurtă vreme-o străbătui, iar cînd </l>
                  <l>Văzui pădurea-n multele-ale sale </l>
                  <l>Desimi, intrat-am și mă-ntinsei stînd </l>
                  <l>Lipit pămîntului și-n pază bună. </l>
                  <l>Ei mult m-au căutat și mulți, pe lună, </l>
                  <l>……………………………………………………………… </l>
                  <l>………………………………………………………………. </l>
                  <l>……………………………………………………………… </l>
                  <l>………………………………………………………………. </l>
                  <l>Iar cînd apoi Ulis tăcu deodată, </l>
                  <l>Luînd cuvîntul, zise Eumeu: </l>
                  <l>„Sărmane om! Mi-e inima-ntristată </l>
                  <l>De cîte-ai tras, pribeag așa mereu. </l>
                  <l>Dar una numai prea mi-ai spus-o lată </l>
                  <l>Și n-am s-o cred: ce-mi spuseși de-Odiseu! </l>
                  <l>Ce lipsă ai, eu nu pot înțelege, </l>
                  <l>Să minți așa fără de țel, moșnege! </l>
                  <l>Îi știu întorsul lui! I-l știu eu bine, </l>
                  <l>Căci prea-l urîră zeii cei de sus! </l>
                  <l>Nu-n brațe de tovarăși dragi, străine, </l>
                  <l>Și nu la Troia-n cîmp mi l-au răpus </l>
                  <l>Dușmanii zei cu vreri pe el haine! </l>
                  <l>De-ar fi așa, toți grecii i-ar fi pus </l>
                  <l>Mormînt frumos, încît să-l știe-o lume, </l>
                  <l>Iar fiu-i ar avea de-a pururi nume. </l>
                  <l>Dar vai, l-au dus Harpiile spurcate! </l>
                  <l>Eu stau deoparte-acum, un biet purcar, </l>
                  <l>Și nu merg nicăiri, nici în cetate, </l>
                  <l>Și chiar dacă mă duc, se-ntîmplă rar </l>
                  <l>S-aud pe vrun străin care s-abate. </l>
                  <l>Ei îns-ascultă toți de-orce flecar, </l>
                  <l>Și-acei ce-și plîng pentru-Odiseu durerea, </l>
                  <l>Și cei ce-s bucuroși că-i pierd averea. </l>
                  <l>Dar mie de-ntrebări mi-e silă foarte, </l>
                  <l>De cînd un om etolian veni </l>
                  <l>Cu mofturi de-ale lui. Făcuse moarte </l>
                  <l>De om și-apoi pribeag el rătăci, </l>
                  <l>Și-n stîna mea, ca biet bătut de soarte, </l>
                  <l>Mult timp l-am găzduit și-mi povesti </l>
                  <l>Că-n Creta e și l-a văzut la rege </l>
                  <l>Și nave sparte de furtuni își drege. </l>
                  <l>Ci-n toamnă va sosi, ba-n vară poate, </l>
                  <l>Cu multe-averi și-aleși fărtați ai lui. </l>
                  <l>Și-acum, sărmane moș, de mi te scoate </l>
                  <l>Vrun zeu în drum, ce lipsă ai să spui </l>
                  <l>Minciuni și să-mi îndrugi de cîte toate? </l>
                  <l>Căci dacă te cinstesc și-n jeț te pui, </l>
                  <l>N-o fac fiindcă minți și-mi faci pe voie, </l>
                  <l>Ci fac de mila ta și pentru Joe!” </l>
                  <l>Răspuns-a Odiseu, vorbind cuvîntul: </l>
                  <l>„Și tot nu crezi! Mă mir ce suflet ai, </l>
                  <l>Că nu te-ndupleci nici cu jurămîntul! </l>
                  <l>Dar fac prinsoare dacă vrei, și hai </l>
                  <l>Noi martor să luăm pe Zevs preasfîntul </l>
                  <l>Că dacă se va-ntoarce,-atunci să-mi dai </l>
                  <l>Un rînd de haine, ca să plec acasă </l>
                  <l>La dragul Dulichiu, că d-asta-mi pasă! </l>
                  <l>Iar dacă n-o veni, și-s om ce minte, </l>
                  <l>Asmuță-ți slugii să m-arunce jos, </l>
                  <l>Din vîrful unei stînci, să-nvețe minte </l>
                  <l>Vrun alt golan să fie mincinos.” </l>
                  <l>Răspuns-a Eumeu și-a zis cuvinte: </l>
                  <l>„Ei da, străine, și mi-ar sta frumos! </l>
                  <l>Așa m-aș pomeni viteaz pe lume </l>
                  <l>Și vază eu mi-aș face-atunci și nume. </l>
                  <l>Că după ce te-aduc să-ți fac un bine </l>
                  <l>Și-n casă-mi te-ospătez ca pe-un străin. </l>
                  <l>Iubitul suflet să ți-l sting din tine! </l>
                  <l>Așa porcarul și-Odiseu istețul </l>
                  <l>Vorbeau, iar porcii-ntrau pe porți mereu, </l>
                  <l>Toți mari, iar vierii groaznici ca mistrețul, </l>
                  <l>Și-un mare grohot se făcea și greu </l>
                  <l>De porcii ce veneau, cătînd cotețul, </l>
                  <l>Și-atunci spre slugi cu strigăt Eumeu: </l>
                  <l>„Aduceți, soți, un vier ales anume, </l>
                  <l>C-avem un om străin venit din lume! </l>
                  <l>Să ne-ospătăm și noi și să se-ndemne </l>
                  <l>Și-acest străin! Că noi muncim de zor </l>
                  <l>Să paștem porcii, dar e scris pesemne </l>
                  <l>Să-i pape alții-n nemăsura lor!” </l>
                  <l>Zicînd, el începu să crape lemne </l>
                  <l>Cu-arama crud-a greului topor </l>
                  <l>Iar slugile-au adus un porc la scară, </l>
                  <l>Purtat acum pe cîmp a cincea vară. </l>
                  <l>Prinzînd despicătura care-o puse </l>
                  <l>Anume lîngă el deoparte, cînd </l>
                  <l>Crăpă stejarul și bucăți făcuse, </l>
                  <l>Luînd-o-n mîni, lovi cu ea-n curînd </l>
                  <l>Și sufletul din porc atunci se duse. </l>
                  <l>Tăindu-l deci ei l-au pîrlit, făcînd </l>
                  <l>Bucăți din el, și-Evmeu, precum se scoate </l>
                  <l>La jertfe,-a scos din măruntăi, din toate, </l>
                  <l>Prinos, pe care zeilor luminei, </l>
                  <l>Încins în prapur gras cu pospăit </l>
                  <l>Pe dînsul strat din lamura făinei, </l>
                  <l>L-a pus pe foc; apoi au pregătit </l>
                  <l>Felii din rest, să-și fac-ospățul cinei. </l>
                  <l>Pe-acestea deci pe foc le-au învîrtit </l>
                  <l>Cu mare grijă, prin țepușe-nfipte, </l>
                  <l>Iar cînd au fost pătrunse-apoi și fripte, </l>
                  <l>Le-au scos de prin frigări și-apoi umplură </l>
                  <l>De discuri masa cu fripturi fierbinți. </l>
                  <l>Evmeu a prins să-mpart-apoi friptură, </l>
                  <l>Căci drepte gînduri învîrtea prin minți, </l>
                  <l>Și-n șapte părți făcu o-mpărțitură. </l>
                  <l>Pe una deci, cu rugă celor sfinți </l>
                  <l>Deoparte-o puse, ca a lor s-o știe </l>
                  <l>Și nimfele și-al Maiei fiu, Ermie, </l>
                  <l>Și fiecărei slugi o parte-i dete </l>
                  <l>Și-o parte lui; și-a dat lui Odiseu </l>
                  <l>Ce-a fost mai bun din tot, un mare spete </l>
                  <l>Și-ntreg al porcului cel gras și greu. </l>
                  <l>Deci vesel Odiseu la parte-i stete </l>
                  <l>Și-a zis așa: „Cinstite gazd-al meu! </l>
                  <l>Iubească-mi-te Zevs din cer, ca mine, </l>
                  <l>Și-așa cum mă cinstești acum de bine!” </l>
                  <l>Răspunse-atunci Evmeu: „Mănîncă-n pace, </l>
                  <l>Sărmane moș ce poți găsi la noi. </l>
                  <l>Că Zevs din cer așa precum îi place </l>
                  <l>Nu dă la toți de toate și de-un soi, </l>
                  <l>Că poate tot ce vrea, și-aceea face!” </l>
                  <l>A zis și pentru Zevs făcu apoi </l>
                  <l>O jertfă-ntîi și-așa-nchinînd cu plinul, </l>
                  <l>Le-a pus apoi la toți prin cupe vinul </l>
                  <l>Și-a pus și lui Ulis, pustiitorul </l>
                  <l>Cetăților, iar el smerit stetea </l>
                  <l>La partea dată lui. Și-mpărțitorul </l>
                  <l>Felii de albă pîne le tăia, </l>
                  <l>Mesaliu robul (iar pe el păstorul </l>
                  <l>De mult agonisit aci-l avea, </l>
                  <l>Căci el pe banii proprii-l cumpărase </l>
                  <l>De cînd stăpînul său se-ndepărtase, </l>
                  <l>Și nici Laerte nu știa că-l are, </l>
                  <l>Nici trista doamnă cea cu mare dor). </l>
                  <l>Și-așa gustau cu toții din mîncare, </l>
                  <l>Cu mîni întinse spre bucata lor, </l>
                  <l>Iar după ce-au mîncat cu-ndestulare </l>
                  <l>Și toți și-au poto’.it al foamei zor, </l>
                  <l>Iar robul pînea în camar-o duse, </l>
                  <l>Tot insul capul spre odihnă-l puse. </l>
                  <l>Dar noaptea ce-a sosit fu-ntunecată </l>
                  <l>Și-un umed vînt de-apus bătea mereu. </l>
                  <l>S-ascunse luna-n nori, stîrniți deodată. </l>
                  <l>Iar Zevs ploua. Șiretul Odiseu </l>
                  <l>Cerca acum, cu vorbă-ndepărtată, </l>
                  <l>Că doar i-ar da cojocul Eumeu, </l>
                  <l>Ori unuia din slugi va spune poate </l>
                  <l>Să-i dea pe-al lui — că-l îngrijea de toate. </l>
                  <l>„Ia stați, măi oameni, și-ascultați încoace. </l>
                  <l>Mă-mpinge-acum tîlharul ăst de vin </l>
                  <l>Și bold îmi dă și limbii ca să toace! </l>
                  <l>Căci vinul face și pe-un om deplin </l>
                  <l>Cu mintea lui, să cînte și să joace </l>
                  <l>Și-a spune-așa prostii ca din senin. </l>
                  <l>De cari apoi pe ochi el mîna pune. </l>
                  <l>Dar dac-am început, eu tot voi spune. </l>
                  <l>De-aș fi voinic cum fui, și-ar da Cronidul </l>
                  <l>Să pot să mă mai iupt cum mă luptam </l>
                  <l>Pe cînd mergeam la pîndă pe sub zidul </l>
                  <l>Puternicei cetăți a lui Priam! </l>
                  <l>Ulis era și Menelau Atridul </l>
                  <l>Acolo capi, și-n rînd cu ei eram </l>
                  <l>Al treilea eu, căci ei m-au vrut cu toții. </l>
                  <l>Și-așa pe cînd eram acum cu soții </l>
                  <l>Ajunși odat-aproape de cetate </l>
                  <l>Și stam sub zidul cel înalt și gros </l>
                  <l>Pitiți sub arme-n bălării uscate </l>
                  <l>Și foarte deși ciulini, prin loc băltos, </l>
                  <l>Ne prinse-o noapte rea cu-nfricoșate </l>
                  <l>Suflări de crivăț ce-azvîrlea tăios </l>
                  <l>Și reci ca brumele-ai zăpezii fluturi, </l>
                  <l>Și numai sloi de gheaț-aveam pe scuturi. </l>
                  <l>Și-avînd manta, se-ntinse fiecare </l>
                  <l>Cu scutul peste cap. Dar eu lăsai, </l>
                  <l>Eu singur, biet de mine, la plecare </l>
                  <l>Mantaua-n cortul meu, n-o îmbrăcai, </l>
                  <l>Că n-așteptam un ger așa de mare. </l>
                  <l>Și stam acum în strîns încinsul strai, </l>
                  <l>Dar colea mai spre zori, răzbit cu totul </l>
                  <l>Lovii pe-Ulis, vecinul meu, cu cotul </l>
                  <l>Și vorbe-am zis ce nu mi-au fost deșerte, </l>
                  <l>Căci el era deștept și m-asculta: </l>
                  <l>«Eu pier aici, și Zevs din cer mă ierte! </l>
                  <l>De-a fi-ntre vii eu de-azi voi înceta, </l>
                  <l>Istețule-Odiseu a lui Laerte, </l>
                  <l>Căci nu mai pot de frig și n-am manta! </l>
                  <l>Mă-mpinse-un zeu să plec numai cu straiul </l>
                  <l>Și-azi cel din urm-al vieții-mi este vaiul!» </l>
                  <l>Am zis, iar el cu iscusința-i veche </l>
                  <l>În minte-un plan în clipă l-a și prins, </l>
                  <l>Căci nici n-avea de priceput păreche </l>
                  <l>La luptă și la sfat, și deci s-a-ntins </l>
                  <l>Și-așa-mi șopti de-aproape la ureche: </l>
                  <l>«Ei, taci acum, să nu te-aud-alt ins!» </l>
                  <l>Pe-un cot deci capu-ndată răzimîndu-l, </l>
                  <l>Strigă spre soți ce-i dete-n minte gîndul: </l>
                  <l>«Fărtaților! Mi-e grijă de-o-ntîmplare, </l>
                  <l>C-avui un vis trimis de-un zeu amic: </l>
                  <l>Departe de corăbii stăm în mare </l>
                  <l>Primejdie-aici, căci numărul ni-e mic; </l>
                  <l>S-alerge deci cu-această-nș tun tare </l>
                  <l>La regele-Agamemnon vrun voinic, </l>
                  <l>Să dea porunci să ne trimeată-n grabă </l>
                  <l>Oșteni aici, că gloata ni-e cam slabă.52» </l>
                  <l>A zis, iar Toas și sări de-ndată, </l>
                  <l>Că merge el; și-a și pornit lăsînd </l>
                  <l>Mantaua lui cea grea și-mpurpurată, </l>
                  <l>Ca-n strai ușor s-ajungă mai curînd. </l>
                  <l>Iar eu durmii cu inim-alinată </l>
                  <l>În haina lui cea caldă, pînă cînd </l>
                  <l>Ieși, zîmbind din ceruri tuturora, </l>
                  <l>În tronul ei de aur Aurora. </l>
                  <l>………………………………………………………………………………… </l>
                  <l>…………………………………………………………………………………. </l>
                  <l>…………………………………………………………………………………. </l>
                  <l>…………………………………………………………………………………. </l>
                  <l>………………………………………………………………………………….. </l>
                  <l>Îi dete-atunci răspuns, vorbind porcarul: </l>
                  <l>„Povestea ce mi-ai spus frumoas-a fost! </l>
                  <l>La vorbe văd că ții tot drept cîntarul </l>
                  <l>Și nici cuvînt n-ai scos din gură prost. </l>
                  <l>Nu duce-acum de haine-aici habarul </l>
                  <l>Și nici dealtce nimic! Căci adăpost </l>
                  <l>Și totul vei avea ce se cuvine </l>
                  <l>Să capete-un sărman străin ca tine. </l>
                  <l>Dar mîne-ți vezi de zdrențe, de-ale tale, </l>
                  <l>Cîrpește-le cum poți, că vezi și tu </l>
                  <l>Că nici tunici n-avem și nici mantale, </l>
                  <l>Un om și-o haină, și mai multe nu. </l>
                  <l>Iar mîne vom mai pune-apoi la cale.” </l>
                  <l>A zis și lîngă foc îi așternu </l>
                  <l>Un moale pat, îngrămădind o droaie </l>
                  <l>De piei de țap și multe lîni de oaie. </l>
                  <l>Așa deci se culca viteazu-n stînă. </l>
                  <l>Deasupră-i puse vrednicul purcar </l>
                  <l>Cojocul lui cel lung cu albă lînă, </l>
                  <l>Pe care-l îmbrăca și dînsul rar, </l>
                  <l>Cînd iarna grea se prea făcea păgînă. </l>
                  <l>Lăsă deci pe-Odiseu să doarmă dar, </l>
                  <l>Și-alături slugile, știindu-și locul, </l>
                  <l>Durmeau pe jos, și-ardea la mijloc focul. </l>
                  <l>Purcarul însă, el așa-nvățatul </l>
                  <l>Să doarm-afară-n grohot de purcei, </l>
                  <l>Nu vru să-și facă-n casa caldă patul. </l>
                  <l>Ieși acum să doarmă lîngă ei. </l>
                  <l>Deci foarte mult se bucura-ntristatul </l>
                  <l>Ulise-acum văzîndu-l vrednic ce-i </l>
                  <l>Și cît de credincios slujea bătrînul, </l>
                  <l>Deși-i lipsea de mult acum stăpînul. </l>
                  <l>Deci prinse Eumeu de-ncingătoare </l>
                  <l>Un paloș lat, de prin Epir adus, </l>
                  <l>Și se-nvăli-n mantaua scutitoare </l>
                  <l>De ploi și vînt, și-o piele și-a mai pus </l>
                  <l>De țap, luînd și-o lance-apărătoare </l>
                  <l>De oameni și de lupi, și-apoi s-a dus </l>
                  <l>Să doarmă lîngă porci, din jos de stînă, </l>
                  <l>Feriți de vînt sub stînca cea bătrînă.</l>
               </lg>
            </div>
            <div type="div2">
               <head>Cartea XV</head>
               <lg>
                  <l>Atene-n Sparta se dusese dară </l>
                  <l>Spre-a da lui Telemac îndemn și sfat </l>
                  <l>Să plece-acum spre-a taților săi țară. </l>
                  <l>Găsi pe-acesta deci cu Pisistrat </l>
                  <l>Dormind în cerdăcel sub prisp-afară, </l>
                  <l>Acolo-n largul regelui palat. </l>
                  <l>Pe cel născut din Nestor, deci, Atene </l>
                  <l>Gâsitu-l-a cu-adîncul somn pe gene. </l>
                  <l>Dar nu așa pe Telemac, căci gîndul </l>
                  <l>Și grijile ce-avea de Odiseu </l>
                  <l>Goniră somnu-i dulce, deșteptîndu-l </l>
                  <l>În sfînta noapte și veghea mereu. </l>
                  <l>Veni atunci Atene și-ndemnîndu-l </l>
                  <l>Așa-i vorbi la cap: „Copile-al meu, </l>
                  <l>Nu-i bun-acum de loc zăbava căii, </l>
                  <l>Lăsînd să-ți stăpînească-n casă răii, </l>
                  <l>Ca nu cumva cît timp tu umbli-agale, </l>
                  <l>Mișeii-aceia ce petrec mîncînd </l>
                  <l>Să nu-ți împartă toate ale tale, </l>
                  <l>Precum firește-o vor și-o au de gînd, </l>
                  <l>Și-așa să-ți fie-o moarte-această cale! </l>
                  <l>Deci roagă-l tu pe rege, și-n curînd </l>
                  <l>Să pleci, spuindu-i cît de mult îți pasă </l>
                  <l>Să poți să-ți afli dulcea mamă-n casă. </l>
                  <l>Ea nu va sta mult timp nemăritată; </l>
                  <l>Iar tată-său și frații-ndemn îi fac </l>
                  <l>— Căci foarte dă o zestre ridicată.. </l>
                  <l>Și-i și-ntre prinți întîiul, Evrimac — </l>
                  <l>Să-l ia pe el și să sfîrșeasc-odată. </l>
                  <l>Și nu cumva, ce nu ți-ar fi pe plac, </l>
                  <l>Să-ți ia din casă lucruri de sub cheie! </l>
                  <l>Căci știi cum este inima-n femeie! </l>
                  <l>Ea vrea să-mbogățească noua casă </l>
                  <l>A noului ei soț, oricine-i el; </l>
                  <l>De-ai săi copii dintîi nimic nu-i pasă, </l>
                  <l>Și nici de soțul ei dintîi de fel </l>
                  <l>Și ca pe-un mort de veci uitat îl lasă. </l>
                  <l>Deci du-te-acolo și-ți încrede-astfel </l>
                  <l>Aceste lucruri unei roabe, toate, </l>
                  <l>Pe care-o crezi mai bună și că poate </l>
                  <l>Să poarte grija lor pînă ce zeii </l>
                  <l>Cinstita ta nevastă ți-o vor da. </l>
                  <l>Dar altceva să-ți spui acum! Aheii, </l>
                  <l>Fruntașii dintre pețitori, vor sta </l>
                  <l>Pîndindu-te-ntre Itaca, mișeii, </l>
                  <l>Și Sama cel stîncos, și vor căta </l>
                  <l>Pe cînd pe-acolo tu vei fi pe cale </l>
                  <l>Să-ți stingă duhul dulce-al vieții tale. </l>
                  <l>Dar nu va fi! Ci mai întîi mînca-va </l>
                  <l>Pămîntul negru pe-acești prinți mișei </l>
                  <l>Ce-ți strică ție-averile și slava! </l>
                  <l>Departe deci de-ostroave și de ei, </l>
                  <l>Tot noaptea numai să plutești cu nava; </l>
                  <l>Și-n urma ta, acela dintre zei </l>
                  <l>Ce-ți este scut și-i tot pe lingă tine </l>
                  <l>Trimite-ți-va vînt bun s-ajungi cu bine. </l>
                  <l>Iar cînd vei fi la-ntîiul mal din țară, </l>
                  <l>Trimite-ți nava cu-ai tăi soți flăcăi </l>
                  <l>S-o ducă singuri în liman. Deci dară </l>
                  <l>La cel mai cu credință dintre-ai tăi </l>
                  <l>Păstori tu du-te, la purcar, afară </l>
                  <l>Și-acolo să și dormi la el, și dă-i </l>
                  <l>Porunci să ducă veste mamei tale </l>
                  <l>Că-n pace te-ăi întors din lunga cale.” </l>
                  <l>A zis. Și-apoi zbură, cum zboară gîndul, </l>
                  <l>Pe-Olimpul ei. Dar el a deșteptat, </l>
                  <l>Cu vîrfu-ntinsului picior mișcîndu-l, </l>
                  <l>Pe soțul său și-i zise-așa din pat: </l>
                  <l>„Ei haide-acum, și somnul drag lăsîndu-l, </l>
                  <l>Înhamă caii, dulce Pisistrat, </l>
                  <l>Și-ndată să pornim, acum, iubite!” </l>
                  <l>Dar zise-acesta vorbe-așa vorbite: </l>
                  <l>„Oricîtă grabă-ți este, Teleniace, </l>
                  <l>Prin neagra noapte n-ai cum să pornești: </l>
                  <l>Dar nici nu-i mult și ziuă se va face. </l>
                  <l>Apoi mai ai și daruri să primești, </l>
                  <l>Și-Atridul vrea să ne petreacă-n pace </l>
                  <l>Cu vorbe dragi și sfaturi prietinești. </l>
                  <l>Căci darul face pe-oaspe să-nțeleagă </l>
                  <l>Să-și ție-aminte gazda viața-ntreagă.” </l>
                  <l>A zis și s-a crăpat de ziuă-ndată. </l>
                  <l>Veni deci Menelau prin cerdăcel, </l>
                  <l>Sculat din patu-n care-a fost culcată </l>
                  <l>Frumoasa-n trup Elenă lîngă el. </l>
                  <l>Deci cînd simți că Menelau s-arată, </l>
                  <l>Sărind, s-a și-mbrăcat cu straiul cel </l>
                  <l>Frumos cusut; cu spada-ncinse straiul </l>
                  <l>Și-așa se-ntîmpina la prag cu craiul. </l>
                  <l>„Acu-n sfîrșit, mărite-Atrid, mă lasă </l>
                  <l>— Așa-ncepu — să plec, te rog, și eu, </l>
                  <l>Căci foarte-acum m-a prins un dor de-acasă.” </l>
                  <l>Răspunse Menelau: „Voinice-al meu! </l>
                  <l>De vrei să pleci și-atît de mult îți pasă, </l>
                  <l>Eu nu te pot opri și nici nu vreu. </l>
                  <l>Căci foarte mult urăsc pe-o gazdă care </l>
                  <l>Ori prea e strîns, ori prea cu libov mare. </l>
                  <l>Că-n toate i rău ce peste cumpăt trece, </l>
                  <l>Și-i tot așa de rău să faci să stea </l>
                  <l>Un om la tine, cînd el vrea să plece, </l>
                  <l>Pe cît de rău e să-l alungi cînd vrea </l>
                  <l>S-amîie drumul, vrînd a-și mai petrece! </l>
                  <l>Cît timp îi place deci în casa mea, </l>
                  <l>Cu drag opresc pe oaspe să rămîie, </l>
                  <l>Dar nu-l amîi, cînd nu mai vrea s-amîie. </l>
                  <l>Dar stai acum puțin, s-aduc, iubite, </l>
                  <l>Acelea daruri deci, ca să le pui </l>
                  <l>Cu grijă-n car și bine rînduite. </l>
                  <l>Și negreșit, femeilor să spui </l>
                  <l>Să fac-un prinz din cîte-avem gătite, </l>
                  <l>Că-i și mai bine să plecați sătui </l>
                  <l>Pe-atîta drum; și care gazdă lasă </l>
                  <l>Să-i plece-un oaspe-așa, flămînd din casă? </l>
                  <l>De vrei să vezi apoi Helada, poate, </l>
                  <l>Și mîndrul Argos, am să prind la car </l>
                  <l>Îndată caii și mu duc, nepoate, </l>
                  <l>Și eu cu tine! Și vom merge dar </l>
                  <l>Prin multe case de fruntași și-n toate </l>
                  <l>Cu drag cinsti-te-vor cu cîte-un dar. </l>
                  <l>Pirostrii-ori cupe de-aur și ceaunuri. </l>
                  <l>Catîri de jug ori alte-asemeni bunuri “ </l>
                  <l>Răspunse Telemac: „De bună seamă </l>
                  <l>C-aș vrea să mai rămîi, dar este greu, </l>
                  <l>Mărite-Atrid, căci trebile mă cheamă! </l>
                  <l>Și n-am lăsat pe nime-n locul meu </l>
                  <l>Să-mi caute de-averi, și mi-e și teamă </l>
                  <l>Ca nu cumva, cătînd pe Odiseu, </l>
                  <l>Să pier chiar eu, sau din averi să-mi piară </l>
                  <l>Vrun lucru ce-ar fi greu să-l aflu iară “ </l>
                  <l>Se-ntoarse-Atridul cel cu blonde plete </l>
                  <l>Și-apoi după nevastă-i a strigat, </l>
                  <l>Iar ea porunci femeilor le dete </l>
                  <l>Să fac-un prînz și vesel și bogat. </l>
                  <l>Veni și-Eteoneu a lui Boete, </l>
                  <l>Căci nu ședea departe de palat; </l>
                  <l>Lui deci îi porunci și foc s-aprindă, </l>
                  <l>Și dulcea carne prin frigări s-o-ntindă. </l>
                  <l>Iar el porni cu inima voioasă. </l>
                  <l>Ci-n vremea asta merse Menelau </l>
                  <l>În pivnița cea foarte prietinoasă; </l>
                  <l>Nu însă numai el, căci îl urmau </l>
                  <l>Și fiul său și-Elena cea frumoasă. </l>
                  <l>Deci cînd au fost ajunși unde erau </l>
                  <l>Scumpeturi multe-alăturea cu zidul, </l>
                  <l>Un ol cu două torți alese-Atridul. </l>
                  <l>Iar fiul său lua dintre ulcioare </l>
                  <l>Un ol de-argint pe care-a spus să-l ia, </l>
                  <l>Elena însă-n lăzi încăpătoare, </l>
                  <l>În cari nespus de mîndre haine-avea </l>
                  <l>Și cîte-s fală mînii țesătoare </l>
                  <l>Pe care-n casă le-a lucrat chiar ea, </l>
                  <l>Cătă-ntre pepluri unul din grămadă, </l>
                  <l>Pe cel mai dedesupt, pe-un fund de ladă, </l>
                  <l>Și cel mai lung și-asemeni unei stele </l>
                  <l>Lucind întru podoaba lui. Ei deci </l>
                  <l>Se-ntoarseră la Telemac cu ele, </l>
                  <l>Și-i zise Menelau: „Acum, că pleci, </l>
                  <l>Drum bun să-ți dea, tu oaspe-al casei mele, </l>
                  <l>Stăpînul Zevs și zeii cei din veci! </l>
                  <l>Iar eu acum, din partea mea, din cîte </l>
                  <l>Le țin și-mi sînt ca daruri hotărîte, </l>
                  <l>Îți dau deci de amintire-un dar pe care </l>
                  <l>De cel mai drag și mîndru-l prețuim, </l>
                  <l>Un ol frumos și-ntreg de-argint și are </l>
                  <l>De aur gardinea, și-i ol ce-l știm </l>
                  <l>Făcut de meșterul Hefest cel mare. </l>
                  <l>Ni-l dete-n Sidon regele Fidim </l>
                  <l>Pe cînd prin țara lui m-aduse-ocolul; </l>
                  <l>Și iată-ți-l aici, voinice, olul!” </l>
                  <l>Așa i-a zis și-n mîni apoi îi puse </l>
                  <l>Frumosul ol cu două torți. I-a pus </l>
                  <l>În față Megapente-apoi ce-aduse, </l>
                  <l>Ulciorul scump de-argint. Și-n mînă sus </l>
                  <l>Ținînd un peplu, cînd pe nume-i spuse </l>
                  <l>Elena cea frumoasă de nespus, </l>
                  <l>Așa-i zicea și-așa-i dorea nevasta: </l>
                  <l>„Iar eu îți dau, copile, haina asta, </l>
                  <l>Un peplu scump să-ți fie de-amintite </l>
                  <l>De mînile Elenei, și să-l iei </l>
                  <l>Să-l poarte-n ziua nunții cei dorite </l>
                  <l>Nevasta ce-o să-ți dea seninii zei; </l>
                  <l>Iar pîn-atunci păstreze-ți-l, iubite, </l>
                  <l>Cinstita-ți maică prin cămara ei. </l>
                  <l>Iar tu s-ajungi și vesel și cu bine </l>
                  <l>In casa ta cu darul de la mine </l>
                  <l>A zis, și l-a primit cu voie bună, </l>
                  <l>Precum cu voie bună-i fuse dat. </l>
                  <l>Apoi în car, cu altele-mpreună, </l>
                  <l>Îl puse-acum eroul Pisistrat, </l>
                  <l>Și-oricare dar ce i se da să-l pună </l>
                  <l>In car, el stînd îl judeca mirat. </l>
                  <l>Poftindu-i deci, se-ntoarseră-n odaie </l>
                  <l>Cu-Atridul crai al pletelor bălaie, </l>
                  <l>Și toți pe bănci și-n jelțuri s-așezară. </l>
                  <l>O roabă fată-n pripă le-a adus </l>
                  <l>Deci apă pentru mîni, iar ei turnară </l>
                  <l>Cu scump ibric de aur într-un sus </l>
                  <l>Lighean de-argint cu flori și se spălară. </l>
                  <l>O mîndră masă-n faț-apoi le-a pus, </l>
                  <l>Pe care-a-ntins găzdoaia pîni dospite </l>
                  <l>Și multe-apoi mîncări ce-avea gătite. </l>
                  <l>Iar cărnuri le tăia-mpărțind tainul </l>
                  <l>Bătrînul Boetid, și din ulcior </l>
                  <l>Turna prin cupe Megapente vinul. </l>
                  <l>Și-așa mîncau ce-aveau în fața lor. </l>
                  <l>Iar cînd apoi sfîrșiră cu deplinul </l>
                  <l>Și lungul prînz, preavrednicul fecior </l>
                  <l>Născut din Nestor prinse caii-n clipă </l>
                  <l>Și-n car s-urcar-apoi flăcăii-n pripă. </l>
                  <l>Mînînd încet prin curtea cea bătrînă, </l>
                  <l>Ieșeau prin poarta cea cu mîndru pus </l>
                  <l>Fruntar al ei, și-urmînd trăsura pînă </l>
                  <l>Ce-ajunse-n drum, tot după ei s-a dus </l>
                  <l>Atridul Menelau, ținînd în mînă </l>
                  <l>Un oh, în dreapta ridicată sus, </l>
                  <l>Cu vin dumnezeiesc și vechi și rece, </l>
                  <l>Să-nchine-ntîi și-n drum și-apoi să plece. </l>
                  <l>Ținînd cu stînga frînele-apucate. </l>
                  <l>El sta naintea cailor în drum </l>
                  <l>Și-urînd vorbea cuvinte-ntraripate: </l>
                  <l>„Să-mi mergeți sănătoși, copii, de-acum </l>
                  <l>Și spuneți-i și multă sănătate </l>
                  <l>Lui Nestor cel slăvit, căci nicidecum </l>
                  <l>Nu-l uit că mie unu-mi fu părinte </l>
                  <l>Pe-al Troiei cîmp sub zidurile sfinte.” </l>
                  <l>Răspunse Telemac: „Vom spune dară </l>
                  <l>îndată ce-om sosi, și-așa cum spui! </l>
                  <l>Vai, dare-ar Zevs, la-ntorsul meu în țară </l>
                  <l>Să-l aflu pe-Odiseu în casa lui, </l>
                  <l>Că nesfîrșit de bine-o să-i mai pară </l>
                  <l>Că viu de pe la tine și c-avui </l>
                  <l>Primire-așa de binevoitoare </l>
                  <l>Și-aduc ca dar atît de scumpe-odoare!” </l>
                  <l>A zis, și-atunci la dreapta lor văzură </l>
                  <l>Un vultur mare-n gheara sa ducînd </l>
                  <l>O gîscă albă, și strigări de gură </l>
                  <l>De mulți bărbați și de femei urmînd, </l>
                  <l>Iar el trecînd aproape de trăsură, </l>
                  <l>Prin fața cailor, pieri-n curînd. </l>
                  <l>Deci foarte mult s-au bucurat văzîndu-l </l>
                  <l>Și-ndat-avură toți mai vesel gîndul. </l>
                  <l>Și zise-atuncea Pisistrat feciorul: </l>
                  <l>„Acum, Atride-ntîiu-ntre eroi, </l>
                  <l>Să-mi spui: ăst semn, trimis de-adunătorul </l>
                  <l>De nori, e pentru tine-ori pentru noi?” </l>
                  <l>Și foarte sta pe gînduri luptătorul </l>
                  <l>Atride-acum cu sufletu-n nevoi </l>
                  <l>Și nu putea găsi degrabă-n minte, </l>
                  <l>Ce-ar fi de spus acoalea mai cuminte. </l>
                  <l>Elena îns-atunci cu sprintenie: </l>
                  <l>„Ia stați și m-ascultați, că mi-a venit </l>
                  <l>Un gînd în cap, să spui o prorocie, </l>
                  <l>Precum și-un zeu din cer m-a sfătuit, </l>
                  <l>Și-așa cum cred și eu că va să fie! </l>
                  <l>Precum acest vultur, din munți pornit, </l>
                  <l>De unde-și are el copii șl casă, </l>
                  <l>Venind, răpit-a gîsca asta grasă. </l>
                  <l>Așa și Odiseu, ca prin minune </l>
                  <l>Scăpat de pribegie și de-amar, </l>
                  <l>Acasă va veni și-o să-și răzbune, </l>
                  <l>Sau poate-i și sosit acasă chiar </l>
                  <l>Și-al prinților sfîrșit la cale-l pune!” </l>
                  <l>A zis, iar Telemac vorbi din car: </l>
                  <l>„Vai, dare-ar asta cei ce țin Olimpul, </l>
                  <l>Și ca pe-un zeu eu te-aș cinsti tot timpul!” </l>
                  <l>A zis, plesnind din bici, și iuți zburară </l>
                  <l>Frumoșii cai ieșind; și-apoi mereu </l>
                  <l>întreaga zi zburau pe cîmp, pe-afară. </l>
                  <l>Și-Amurg veni și-umbrea-ntunerec greu </l>
                  <l>Cînd ei în Fere la Diocle-ntrară, </l>
                  <l>Acel ce-a fost nepot a lui Alfeu, </l>
                  <l>Iar tat-avea pe Orsiloc bătrînul. </l>
                  <l>Și-aici mînînd, i-a ospătat stăpînul. </l>
                  <l>În zori au pus iar caii la trăsură, </l>
                  <l>Iar ei s-urcară-n mîndrul car al lor </l>
                  <l>Și-ncet prin larga curte ei trecură </l>
                  <l>Și-apoi prin fața largului pridvor; </l>
                  <l>Și-au dat cu biciu-n caii ce-ncepură </l>
                  <l>S-alerge-apoi cu drag ca șoimii-n zbor. </l>
                  <l>Iar cînd au fost la Pilos deci, îi zise, </l>
                  <l>Rugînd pe-amic, născutul din Ulise: </l>
                  <l>„Iubite Pisistrat, ai tu tăria </l>
                  <l>Să faci ce-ți spui? Că foarte eu mă tem! </l>
                  <l>De mult prieteni dragi prin prietinia </l>
                  <l>Părinților, noi și mai mult sîntem </l>
                  <l>De-acum amici, căci și călătoria </l>
                  <l>Ne-uni-ntr-un gînd, și-aceiași ani ce-avem. </l>
                  <l>Deci dă-mi făgăduiala ta de frate: </l>
                  <l>Să nu mă duci în Pilos, Pisistrate. </l>
                  <l>Ci-n mal mă du și lasă-mă la navă: </l>
                  <l>Căci bine știu că, peste voia mea, </l>
                  <l>Iubitul tat-al tău cel plin de slavă, </l>
                  <l>Dorind să m-ospăteze, mult va vrea </l>
                  <l>Să fac și-acum în casa lui zăbavă, </l>
                  <l>Dar foarte mă grăbesc și n-aș putea!” </l>
                  <l>I-a zis, și-acesta n-a răspuns cuvinte, </l>
                  <l>Ci-n suflet se zbătea, gîndind prin minte, </l>
                  <l>De-i bine-ori nu s-ascults-aici rugării. </l>
                  <l>Gîndind deci îi păru mai drept astfel: </l>
                  <l>Întoarse iutii cai spre malul mării, </l>
                  <l>Mergînd întins la nava lui cu el. </l>
                  <l>Scotînd deci cîte-n dragul ospătării </l>
                  <l>Îi dete Menelau, și peplul cel </l>
                  <l>Frumos lucrat și foartea scumpă cupă, </l>
                  <l>I-a zis, pe cînd i le-așeza la pupă: </l>
                  <l>„Deci suie-te-n curînd și pleacă-ndată </l>
                  <l>Ca nu cumva mai repede-ajungînd </l>
                  <l>Acasă eu, să aflde-al nostru tată, </l>
                  <l>Căci bine-l știu ce suflet are-n gînd </l>
                  <l>Și nu te va lăsa, căci foarte cată </l>
                  <l>Pe oaspeți dragi și însuși alergînd </l>
                  <l>Aici, îți va opri călătoria. </l>
                  <l>Dar orice-ar fi, de-acum îi văd mînia!” </l>
                  <l>A zis, și-apoi spre bine ridicatul </l>
                  <l>Oraș al lor întoarse caii săi, </l>
                  <l>Și-n scurtă vreme-l mistui palatul. </l>
                  <l>De teama îns-a-ntîrzietei căi, </l>
                  <l>În grabă Telemac zorea cu sfatul: </l>
                  <l>„Suiți-vă cu toții, dragi flăcăi, </l>
                  <l>Să-ncepem drumul!” Și-ascultară soții </l>
                  <l>Și-ntrînd lucrau pe-ntrecere cu toții. </l>
                  <l>Pe cînd lucrau aceștia așadară, </l>
                  <l>Iar el jertfea Atenei, stînd pe pod, </l>
                  <l>Veni un om proroc dintr-altă tară, </l>
                  <l>De neam un strănepot lui Melampod, </l>
                  <l>Fugit din Argos, unde-o moarte-amară </l>
                  <l>Voia să-i dea mulțimea de norod, </l>
                  <l>Fiindcă însuși el făcuse moarte. </l>
                  <l>Trăise-n casa-i cea bogată foarte, </l>
                  <l>În Pilos, cel bogat în oi, odată </l>
                  <l>Prorocul Melampod, dar fu silit </l>
                  <l>La fug-apoi în țară-ndepărtată, </l>
                  <l>De frica lui Neleu, cel mai slăvit </l>
                  <l>Din lume om, care-i ținu-nglobată </l>
                  <l>Un an întreg averea, și robit </l>
                  <l>Într-ăst răstimp de-un an în lanțuri grele, </l>
                  <l>Cumplite-amaruri suferind în ele. </l>
                  <l>Zăcea-n palatul lui Filac, prorocul, </l>
                  <l>Din cauza fetei lui Neleu, căci el </l>
                  <l>Greși, bătîndu-și de Ificle jocul </l>
                  <l>(Și-Erinis cruda l-a-ndemnat astfel). </l>
                  <l>Dar cînd apoi l-a ajutat norocul </l>
                  <l>Și-aduse din Filaca stolu-acel </l>
                  <l>De boi ai regelui Filac, el dat-a </l>
                  <l>Amare zile lui Ne’.eu, iar fata </l>
                  <l>Acestui rege-o dete unui frate </l>
                  <l>De-al său soție, și lăsînd apoi </l>
                  <l>Și țara sa și-averile-adunate, </l>
                  <l>S-a dus de-aici, spre-a nu veni-napoi. </l>
                  <l>În Argos, cel cu herghelii bogate, </l>
                  <l>Căci poate-acolo, printre oameni noi, </l>
                  <l>Lui scris îi fu și tron și bogăție. </l>
                  <l>În Argos deci, cu noua sa soție. </l>
                  <l>În nou ziditul său palat avuse </l>
                  <l>Doi fii, pe Mantie-ntîi, și mai tîrziu </l>
                  <l>Pe-Antifate, din care se născuse </l>
                  <l>Oicle-apoi, și-Oicle-avu de fiu </l>
                  <l>Pe marele-Amflarau, acel ce fuse </l>
                  <l>La Teba-n șesuri înghițit de viu, </l>
                  <l>Deși-l iubea și-Apolo mult, și Joe, </l>
                  <l>Și foarte mult îi și făceau pe voie. </l>
                  <l>Dar tot n-ajunse vîrsta bătrâneții, </l>
                  <l>Căci răul dar al lacomei femei </l>
                  <l>I-a pus la Teba-n cîmp sfîrșit vieții. </l>
                  <l>Alcmèon și-Amfilòc au fost acei </l>
                  <l>Ce lui i s-au născut. Apoi băieții </l>
                  <l>Lui Mantie, tot numai doi și ei, </l>
                  <l>Au fost Pollfide și Clit, pe care </l>
                  <l>Fiind frumos și făr’ de-asemănare. </l>
                  <l>Îl duse Aurora-n cer, făcîndu-l </l>
                  <l>Un zeu ceresc. Murind Amfiarau, </l>
                  <l>Polifide-a ajuns întîi în rîndul </l>
                  <l>Prorocilor, din cîți atunci erau, </l>
                  <l>Căci ager foarte-i dete-Apolo gîndul. </l>
                  <l>Dar el și Mantie-ntr-una se certau, </l>
                  <l>Și-așa se duse-n Hiperesia-n fine </l>
                  <l>Și-acolo prorocea la orișicine. </l>
                  <l>Un fiu al ăstuia era străinul </l>
                  <l>Venit la Telemac pe cînd jertfea </l>
                  <l>La navă-n mal, turnînd Atenei vinul; </l>
                  <l>Iar nume el Teoclimen avea. </l>
                  <l>Văzîndu-l deci că i-a ieșit cu plinul, </l>
                  <l>I-a stat prorocu-n față și zicea: </l>
                  <l>„Fiindcă te găsesc aici, iubite, </l>
                  <l>Dînd jertfa ta zeiței cei slăvite, </l>
                  <l>Te rog, pe jertfă și pe zeu, răspunde, </l>
                  <l>Și rogu-te pe viața ce-o iubești, </l>
                  <l>Și-a ta și-a soților, și nu-mi ascunde: </l>
                  <l>Din ce părinți ești tu și cine ești? </l>
                  <l>Și cum se cheam-orașul tău și unde?” </l>
                  <l>Răspuns-a el cu vorbe prietinești: </l>
                  <l>„Eu deci din Itaca-s de neam, iar tată </l>
                  <l>Mi-e regele-Odiseu, de-mi fu vrodată. </l>
                  <l>Și-acum pieri și-o soarte-avu grozavă, </l>
                  <l>De-aceea și plecai, zorind să ieu </l>
                  <l>Și soții-aceștia și boltita navă, </l>
                  <l>Să-ntreb pe-aici de dusul tat-al meu.” </l>
                  <l>Și-a zis Teoclimen, cel plin de slavă: </l>
                  <l>„Dar tot așa, voinice drag, și eu </l>
                  <l>Fugii din țară-mi, căci o moarte crudă </l>
                  <l>Gătii unui aheu ce-mi fuse rudă </l>
                  <l>Și frați el are foarte cu putere </l>
                  <l>Domnind prin Argosul cel plin de cai. </l>
                  <l>Și-așa fugii de-ursita ce mă cere </l>
                  <l>Prin mîna lor, căci scris am poate-un trai </l>
                  <l>Pribeag și-amara rătăcirii fiere. </l>
                  <l>Acum c-ajung aici, te rog să-mi dai </l>
                  <l>Pe navă-ți adăpost, să nu mă prindă, </l>
                  <l>Căci știu că vin și urma mi-o colindă!” </l>
                  <l>Răspunse Telemac atunci: „Firește, </l>
                  <l>De vrei așa, eu nu te voi goni </l>
                  <l>Din nava mea. Deci haide, te-odihnește </l>
                  <l>Și-n nava mea tu ospătat vei fi </l>
                  <l>Cu tot ce-avem, și cît e și-omenește!” </l>
                  <l>A zis așa, și lancea i-o primi </l>
                  <l>Și-o-ntinse jos pe-al navei pod afară. </l>
                  <l>Și-n nava ce pleca grăbiți intrară </l>
                  <l>Și-aici, la pupă, unul lîngă altul </l>
                  <l>Ședeau ei doi. Deci soții-au dezlegat </l>
                  <l>Odgoanele și-au ridicat înaltul </l>
                  <l>Catarg de brad, cu funii tari legat </l>
                  <l>Și-nfipt vîrtos, iar vîntu-și dete-asaltul </l>
                  <l>În pînze-apoi de-ndată ce-au băgat </l>
                  <l>Prin ele tari și lungi de bou curele </l>
                  <l>Și-au tras în sus frumoasele vîntrele. </l>
                  <l>Și-Atene-apoi, senina zîn-a zării, </l>
                  <l>Trimise-un vînt frumos șuierător </l>
                  <l>Și-umplînd cu el tot largu-ndepărtării, </l>
                  <l>Să poată-n mers străbate nava lor </l>
                  <l>In scurt răstimp săratul cîmp al mării. </l>
                  <l>Și-așa prin fața Crunilor în zbor </l>
                  <l>Trecură deci, și și-a Calcidei, care </l>
                  <l>Atît de mîndre rîuri scurge-n mare. </l>
                  <l>Iar soarele-a apus și-umbriră zeii </l>
                  <l>Pămîntu-ntreg, iar mult grăbitul vas </l>
                  <l>De vîntul bun, trecu prin fața Feii </l>
                  <l>Și-așa zburînd în urmă i-a rămas </l>
                  <l>Și Elis, țara ce-o domnesc epeii. </l>
                  <l>Spre-ostroavele-ascutite-apoi l-a tras, </l>
                  <l>Tot una socotind-o-n fundul mintii, </l>
                  <l>Că ori va trece-ori au să-l prindă părinții. </l>
                  <l>Iar de-altă parte Odiseu în stînă, </l>
                  <l>Cinînd cu Eumeu și-alți slugi, stetea. </l>
                  <l>Deci după ce-au mîncat acum și pînă </l>
                  <l>S-aștearnă țoale, el îi ispitea, </l>
                  <l>Căci nu știa de-o fi să mai rămînă </l>
                  <l>Și mîne-aici, ori drumul o să-i dea: </l>
                  <l>„Iubite-al meu purcar și voi tovarăși, </l>
                  <l>C-un nou cuvînt o să vă supăr iarăși! </l>
                  <l>Eu mîne-aș vrea să plec să-mi văd de hrană </l>
                  <l>Pe-acolo prin oraș cerșind; căci voi </l>
                  <l>Destul acum făcutu-v-ati pomană </l>
                  <l>Și n-aș mai vrea să vă mai fac nevoi. </l>
                  <l>Putea-voi doar și traista mea golană </l>
                  <l>S-o umplu, cred, și-ntinde-mi-vor apoi </l>
                  <l>Un strop de vin și-un codruleț de pîne. </l>
                  <l>Deci tu să-mi dai o călăuză mîne </l>
                  <l>Și poate m-ar primi și prin palatul </l>
                  <l>Acestui Odiseu, că pot să-i spui </l>
                  <l>Și doamnei veste că-i văzui bărbatul; </l>
                  <l>Iar prinții au destul să dea oricui </l>
                  <l>Din prînzul lor, și nu-s nesăturatul </l>
                  <l>Să văd cu jind mîncarea nimănui. </l>
                  <l>Și pot să și slujesc, dacă m-ar pune </l>
                  <l>La ce-ar voi, căci multe știu eu bune. </l>
                  <l>Și sînt, cu voia zeului Hermie </l>
                  <l>Ce dă oricărui lucru omenesc </l>
                  <l>Și multă cinste și drăgălășie, </l>
                  <l>La orice slujb-ar fi să făptuiesc </l>
                  <l>Mai bun decît alt om, oricine fie! </l>
                  <l>Și vin să torn și cărnuri să-mpărțesc, </l>
                  <l>Să crap ori lemne-ori foc s-aprind în fugă </l>
                  <l>Și tot ce face-n casă de-om o slugă!” </l>
                  <l>Dar tare-oftînd a zis atunci purcarul: </l>
                  <l>„Ce vorbe mari scăpat-ai dintre dinți? </l>
                  <l>Ai vrea tu să te-amesteci în viesparul </l>
                  <l>Acel de-obraznici și de sîlnici prinți </l>
                  <l>Cari pînă-n cerul cel de fier au darul </l>
                  <l>Să-și ducă vestea foarte relei minți? </l>
                  <l>Tu crezi că slugii lor ar fi ca tine? </l>
                  <l>Dar toți sînt tineri și frumoși, străine, </l>
                  <l>Avînd tunici bogate și mantale </l>
                  <l>Și-obrajii lor curați și părul lins, </l>
                  <l>Iar mesele sclipesc de-argint prin sale, </l>
                  <l>Și-au cupe de-aur fiecare ins </l>
                  <l>Și-au tot fripturi, iar vinul curge vale! </l>
                  <l>Rămîi aici! Ce dor de drum te-a prins? </l>
                  <l>Că nu ne faci nici rău, nici ne-ndămînă </l>
                  <l>Nici mie și nicicui că stai la stînă. </l>
                  <l>Iar cînd mi se va-ntoarce-apoi în pace </l>
                  <l>Iubitul Telemac, stăpînul meu, </l>
                  <l>C-un rînd de haine bune-o să te-mbrace, </l>
                  <l>Și-apoi te va lăsa cu Dumnezeu </l>
                  <l>Să pleci și să te duci oriunde-ți place.” </l>
                  <l>Răspunse-atunci cumintele-Odiseu: </l>
                  <l>„Iubi-te-ar Zevs din cer și mult și bine, </l>
                  <l>Cum tu, purcare, mă iubești pe mine! </l>
                  <l>Că-mi dai sprijin și cinste bătrîneții </l>
                  <l>Și scapi un om de-a pribegi-n zădar, </l>
                  <l>Căci multe-au oamenii amaruri, bieții, </l>
                  <l>Și-a fi pribeag e cel mai mare-amar, </l>
                  <l>Că foamea-n lume-i pacostea vieții </l>
                  <l>Și cîte-s lipsuri, tot din ea răsar! </l>
                  <l>Și vai de cei pribegi, flămînzi pe cale! </l>
                  <l>Acum, cu mila-ngăduinții tale, </l>
                  <l>Voi sta s-aștept, să-ți văd și eu stăpînul! </l>
                  <l>Dar de-alta vream să-ntreb ce-n gînd avui: </l>
                  <l>De dulcea mamă ce-a crescut la sînul </l>
                  <l>Cel drag al ei pe Odiseu să-mi spui, </l>
                  <l>De bietu-i tată, de Laert bătrînul, </l>
                  <l>Lăsat de-acela la plecarea lui. </l>
                  <l>Sînt vii și acum sub sfîntul cer? Sau morții </l>
                  <l>De mult urmînd, intrară-n noaptea morții?” </l>
                  <l>Oftînd din nou, răspuns-ai tu purcare: </l>
                  <l>„Acum, străine, multe-ar fi de spus. </l>
                  <l>Laert e încă viu, bătrîn azi tare, </l>
                  <l>Și roagă-ntr-una zeii cei de sus </l>
                  <l>Să-i stoarcă bietul duh din mădulare, </l>
                  <l>Căci foarte-și plînge și pe fiul dus </l>
                  <l>Și și de-ursita ce i-a smuls nevasta, </l>
                  <l>Căci foarte-amar ea l-a strivit cu asta, </l>
                  <l>Pustii făcîndu-i anii bătrînetii. </l>
                  <l>Căci ea de-amar de mortu-i Odiseu, </l>
                  <l>În jalnic chip și-a pus sfîrșit vieții, </l>
                  <l>Și-așa de crud, cum nu dea Dumnezeu </l>
                  <l>Să moară vrunul dintre oameni, bieții, </l>
                  <l>Cari dragi îmi sînt și drag le sînt și eu! </l>
                  <l>Deci pînă ce trăia, și-așa-ntristată, </l>
                  <l>Cu drag mergeam la curte cîteodată, </l>
                  <l>Să stau cu ea și să schimbăm cuvinte, </l>
                  <l>Căci ea, de mic copil, m-a fost crescut </l>
                  <l>Cu fiica ei Ctimene cea cuminte </l>
                  <l>Și cel din urmă-i fiu ce l-a născut. </l>
                  <l>Cu aceasta mă crescu, ca și-un părinte, </l>
                  <l>Încît mai-mai că nici n-ai fi putut </l>
                  <l>Să știi de-i ea ori eu al ei anume </l>
                  <l>Și cine-i fu mai drag din doi pe lume. </l>
                  <l>În mult dorita vieții primăvară, </l>
                  <l>Pe ea, luînd la nuntă daruri mari, </l>
                  <l>În Sama peste ap-o măritară. </l>
                  <l>Pe mine-apoi, c-un rînd de haine rari, </l>
                  <l>Nespus de mîndre, m-au trimis la țară, </l>
                  <l>Să fiu aici stăpîn peste purcari; </l>
                  <l>Și foarte m-au iubit mereu bunica. </l>
                  <l>Acum din toate-acestea n-am nimica! </l>
                  <l>Dar zeii-mi tot sporesc și-mi tot adună, </l>
                  <l>Căci eu de muncă bărbătește-am stat, </l>
                  <l>Și-acum din ea, cu slugile-mpreună, </l>
                  <l>Mănînc și beu și la săraci am dat. </l>
                  <l>Din partea doamnei îns-o vorbă bună </l>
                  <l>Eu nu mai pot s-aud, și nici un sfat; </l>
                  <l>Și nici măcar pe-aproape-i nu mă lasă, </l>
                  <l>De cînd căzu cumplitul rău în casă, </l>
                  <l>Obraznici oameni ce ne pun pe fugă! </l>
                  <l>Iar slugile-au nevoie doar de ea, </l>
                  <l>Să-ntrebe-aici și-aici, s-asculte-o rugă, </l>
                  <l>S-audă-ndemnuri ori vrun dar să ia, </l>
                  <l>Căci daru-nmoaie inima-ntr-o slugă!” </l>
                  <l>Iar lui, Ulise-atari îi răspundea: </l>
                  <l>„De cît de mic ai fost al suferinții, </l>
                  <l>Pierzîndu-ti, vai, și țara și părinții! </l>
                  <l>Dar spune-acum și cum a fost: prădară </l>
                  <l>Dușmanii-orașu-n care-ati stat și voi, </l>
                  <l>Părinții tăi cu tine, așadară? </l>
                  <l>Sau singur tu fiind pe lîngă oi </l>
                  <l>Și vaci în cîmp, vrășmașii te luară </l>
                  <l>Pe nava lor și te-au vîndut apoi </l>
                  <l>Acestui om, stăpîn acestor case, </l>
                  <l>Căci bun un preț pe tine-acesta dase?” </l>
                  <l>Deci vorbe-a zis Evmeu oftat vorbite: </l>
                  <l>„Ce-ntrebi acum, eu n-am să țin ascuns! </l>
                  <l>Deci stăi și taci și-n pace bea, iubite, </l>
                  <l>Și-ascultă-mă că multe-s de răspuns, </l>
                  <l>Și-i timp destul să stăm de povestite </l>
                  <l>Și și de somn e timp apoi de-ajuns. </l>
                  <l>Dar nici nu-i vreme de culcat, firește, </l>
                  <l>Și-apoi și-un somn prea lung te plictisește. </l>
                  <l>Iar slugii pot s-asculte de-au plăcere, </l>
                  <l>Sau culce-se de vreu. Noi însă doi </l>
                  <l>Să stăm vorbind cum sufletul ne cere, </l>
                  <l>Bînd dulce vin să ne-amintim nevoi, </l>
                  <l>Căci omul află farmec și-n durere </l>
                  <l>Cînd multe-a suferit, pribeag ca noi. </l>
                  <l>Deci bune oaspe-al meu și frate bune, </l>
                  <l>Ascult-acum tăcînd ce-ncep a-ți spune: </l>
                  <l>E-n mare-ostrov, și Siros se numește, </l>
                  <l>Din sus de-Ostryge, de-auziși de el, </l>
                  <l>Pe partea-n care soarele-asfințește. </l>
                  <l>Nu mult popor avînd, dar bunicel </l>
                  <l>Pămînt destul de pășunat, și crește </l>
                  <l>Și grîu destul, și multe vii, și-astfel </l>
                  <l>Nici foamete-n popor nu dă vrodată </l>
                  <l>Și nici vro molimă cum des s-arată </l>
                  <l>Prin lumea asta, secerînd pe bieții </l>
                  <l>Și slabii muritori; ci-n el ajung </l>
                  <l>Cu toții-n pace vîrsta bătrâneții, </l>
                  <l>Iar cînd au împlinit destul de lung </l>
                  <l>Al sorții drum, atunci cu-ale săgeții </l>
                  <l>Domol izbite vîrfuri îi străpung </l>
                  <l>Apolo și-Artemis din sfînta zare. </l>
                  <l>Și-orașe-ostrovul numai două are, </l>
                  <l>Iar Ctesius Ormenide-al meu părinte </l>
                  <l>Domnea peste-amîndouă. Deci aici </l>
                  <l>Venir-odată, după cum țin minte, </l>
                  <l>Vestiți vîslași ai mărilor, fenici, </l>
                  <l>Din neamul cel ce foarte-obraznic minte, </l>
                  <l>Cu mii de mărfuri și tot lucruri mici. </l>
                  <l>În casa tatei dar, aveam voinică </l>
                  <l>O fată roabă, ca și ei, fenică, </l>
                  <l>Frumoasă-n trup înzestrată. </l>
                  <l>Pe-aceasta deci o amăgir-acei </l>
                  <l>Fenici vicleni, și-așa că-ntîiași dată, </l>
                  <l>Pe cînd spăla, pe mal, un ins din ei </l>
                  <l>O duse-n pat, cu daruri încîntată, </l>
                  <l>Plăceri nebune-a bietelor femei, </l>
                  <l>Chiar și-ale celor ce-s de-altfel cu minte! </l>
                  <l>Iar el de-aici o ispiti-nainte, </l>
                  <l>De unde e și-a cui? Și-atunci muierii </l>
                  <l>Un dor de țara ei i s-a stîrnit: </l>
                  <l>«Eu sînt din Sidon, din orașu-averii, </l>
                  <l>Și-s fat-a lui Stribantie cel vestit. </l>
                  <l>Pe cînd veneam din cîmp, corăbierii </l>
                  <l>Din Tafos, hoți ai mării, m-au răpit </l>
                  <l>Și-acolo m-au vîndut acestei case, </l>
                  <l>Căci preț pe mine bun ăst om le dase!» </l>
                  <l>Deci zise-acel ce-o-mpinse p-astă cale: </l>
                  <l>«Dar vrere-ai tu să vii acum cu noi, </l>
                  <l>Să vezi iar mîndra cas-a mamei tale </l>
                  <l>Și-a tatălui tău drag, căci amîndoi </l>
                  <l>Sînt vii, și tot bogați, și plîng cu jale?» </l>
                  <l>Răspunse ea atunci: «Ba vreu! Dar voi </l>
                  <l>Jurați de-ntîi că mă veți duce-n pace </l>
                  <l>Și nici un rău pe drum voi nu-mi veți face!» </l>
                  <l>Le-a zis, iar ei făcură jurămîntul, </l>
                  <l>Și-așa de-atunci ei o avură-n mîni. </l>
                  <l>«Tăceți acum! Și-adînc țineți cuvîntul, </l>
                  <l>Să nu-mi vorbiți cumva, pe la fîntîni, </l>
                  <l>Pe drum, pe-oriunde-ar fi! Ferească sfîntul </l>
                  <l>Să prindă-n casă veste-ai mei stăpîni, </l>
                  <l>C-avînd prepus m-ar pune-n lanț pe mine </l>
                  <l>Și nu v-ar merge, cred, nici vouă bine. </l>
                  <l>Dar vorba ce-am jurat să ni să știe! </l>
                  <l>Deci voi să strîngeți mărfuri în curînd </l>
                  <l>Și cînd corabia plin-o să vă fie, </l>
                  <l>Veniți și-mi dați de veste, că mi-e-n gînd </l>
                  <l>S-aduc atunci la voi și-argintărie </l>
                  <l>Și tot ce voi putea să fur plecînd. </l>
                  <l>Dar pot să vă mai dau, chiar nerugată, </l>
                  <l>Și-altce drept preț al drumului ca plată. </l>
                  <l>În cas-aici eu cresc pe drăgălașul </l>
                  <l>Copil al ăstui om, pe care-l ieu, </l>
                  <l>Că-i mare-acum, s-alerge prin orașul </l>
                  <l>Acestei țări și-l duc ori pe-unde vreu. </l>
                  <l>Eu pot, de vreți, s-aduc pe copilașul </l>
                  <l>Acesta deci, căci ați putea, cred eu, </l>
                  <l>Un foarte mare preț pe dînsul prinde, </l>
                  <l>La neamuri de-alte limbi dacă-l veți vinde.» </l>
                  <l>Așa le-a zis și-apoi se-ntoarse-acasă. </l>
                  <l>Iar ei un an întreg negustorind, </l>
                  <l>Umpleau de mărfuri nava lor rămasă </l>
                  <l>Tot timpu-n mal. Iar cînd apoi fiind </l>
                  <l>Gătită de plecat și-n luciu trasă, </l>
                  <l>Veni atunci un om de-ai lor, știind </l>
                  <l>În casa tatei toate, căci adese </l>
                  <l>Văzutu-l-am cum intră și cum iese. </l>
                  <l>Aduse-acesta deci cu mari podoabe </l>
                  <l>O scumpă salbă de-aur care-avea </l>
                  <l>De ambră dulce nestimate boabe. </l>
                  <l>Pe-aceasta dar în mîni o cîntărea </l>
                  <l>Prin casă maica și-alte fete roabe </l>
                  <l>Cu dornici ochi, că foarte le plăcea, </l>
                  <l>Și-un preț îi dară și-așteptau răspunsul, </l>
                  <l>El fetei deci un semn i-a dat pe-ascunsul </l>
                  <l>Și-așa făcîndu-i semnul său, purcese </l>
                  <l>La nava lor. Deci fata-ncetinel, </l>
                  <l>Cînd n-o văzură ceialalți că iese, </l>
                  <l>M-a scos de mînă-n drum. Ci-n cerdăcel </l>
                  <l>Găsi mari cupe pe-așternute mese, </l>
                  <l>Căci tată-meu dusese-n sfat cu el </l>
                  <l>Pe-ai țării lui fruntași, iar masa plină </l>
                  <l>Pe-aceștia-i aștepta, chemați la cină. </l>
                  <l>Deci ea luînd trei cupe-atunci, le puse </l>
                  <l>Pe-ascuns în sîn, și-apoi mă scoase-n drum. </l>
                  <l>Eu, prost copil, urmam. Și-n urm-apuse </l>
                  <l>Și sfînta zi și-umbrise-al serii fum, </l>
                  <l>Cînd noi — căci ea cu repezi pași mă duse </l>
                  <l>Sosirăm în limanul unde-acum </l>
                  <l>Gătiți deplini fenicii de plecare, </l>
                  <l>Au și plecat, pornind pe larga mare. </l>
                  <l>Deci noi eram cu ei, căci ne suiră. </l>
                  <l>Iar navei Zevs vînt spornic i-a trimis </l>
                  <l>Și șase zile-n pace ei plutiră, </l>
                  <l>Și nopți și zile-n șir. Dar cînd fu scris </l>
                  <l>Să vie-a șaptea zi, atunci loviră </l>
                  <l>Săgețile fecioarei Artemis </l>
                  <l>Pe roaba asta și căzu pierzării, </l>
                  <l>Bufnind pe-al navei fund ca rața mării. </l>
                  <l>Zvîrliră-n mare deci pe moarta fată, </l>
                  <l>Să-ngrașe pești și foce; iar eu fui </l>
                  <l>Rămas stingher cu inimă-ntristată. </l>
                  <l>Al apei curs și vîntu-n calea lui </l>
                  <l>Ne-mpinse-apoi spre Itaca, și-ndată </l>
                  <l>Laert m-a cumpărat, și-așa văzui </l>
                  <l>Copil străin și mic această țară.” </l>
                  <l>A zis, iar Odiseu răspunse dară: </l>
                  <l>„Vai, cît mă-nduioșezi cu-a ta poveste </l>
                  <l>De cît amar răbdat-ai tu, și vai. </l>
                  <l>Dar ție, orișicum, ursit îți este </l>
                  <l>Și-un bine-acum pe lîng-un rău ce-l ai. </l>
                  <l>Căci după ce-ai răbdat atunci aceste, </l>
                  <l>Acum ai pacea ta și-n tihnă stai </l>
                  <l>C-un bun stăpîn ce-ți dă și vin și pîne </l>
                  <l>Și n-ai să te-ngrijești de tristul mîne! </l>
                  <l>Dar eu, prin ce nevoi ale vieții </l>
                  <l>Trecui pînă s-ajung aici, flămînd!” </l>
                  <l>Așa-ntre ei vorbeau aceștia, bieții, </l>
                  <l>Și-apoi durmiră, dar puțin avînd </l>
                  <l>Răgaz de somn, căci faptul dimineții </l>
                  <l>În tronu-i de-aur se ivi-n curînd. </l>
                  <l>Ci-n vremea asta Telemac cu soții </l>
                  <l>Ajunseră la mal, și-acum cu toții </l>
                  <l>Lucrau să tragă pînze-ori să scoboare </l>
                  <l>Catargul gros; încet apoi și-au dus </l>
                  <l>Corabia-n mal, cu vîslele-albitoare; </l>
                  <l>Ancòre-au aruncat și-odgoane-au pus, </l>
                  <l>Și-apoi, ieșind pe malul plin de soare, </l>
                  <l>Mîncare de pe navă și-au adus, </l>
                  <l>Gătind un prînz cu vin cît mai avură. </l>
                  <l>Deci cînd, sătui, puțin ei mai șezură, </l>
                  <l>Le zise Telemac: „încovoiata </l>
                  <l>Corabie-n port veți duce-o numai voi. </l>
                  <l>Eu plec la stînă-n deal. De voi fi gata </l>
                  <l>Cu trebile-n curînd, voi fi-napoi </l>
                  <l>Deseară la palat. Iar mîne plata </l>
                  <l>Acestui drum am să vi-o dau apoi, </l>
                  <l>Ospăț cu vin și voi tăia și vite.” </l>
                  <l>„Dar eu apoi, copile-al meu iubite, </l>
                  <l>— I-a zis Teoclimen atunci — eu dară </l>
                  <l>La cine să mă duc și-n casa cui </l>
                  <l>Din cîți sînt tari și mari aici în țară </l>
                  <l>La maică-ta să merg, ori poate nu-i </l>
                  <l>Acolo loc? Să dorm aici afară? </l>
                  <l>Răspunse Telemac la vorba lui: </l>
                  <l>„Eu unul și la mine te-aș trimite, </l>
                  <l>Căci ai de tot ce-ți trebuie, iubite, </l>
                  <l>Dar nimănui de tine n-o să-i pese, </l>
                  <l>Căci eu lipsesc; iar mama-n felul el, </l>
                  <l>Ea nu te va vedea, căci foarte-adese </l>
                  <l>Stă zile-ntregi cu roabele femei </l>
                  <l>În rîndul cel de sus și-ntr-una țese. </l>
                  <l>Dar pot să-ți spui un om, și dacă vrei </l>
                  <l>Te duc la fiul lui Polib, străine, </l>
                  <l>Căci omul ăsta, Evrimac, se ține </l>
                  <l>Și este poate-n Itaca bărbatul </l>
                  <l>Fruntaș între fruntași și ca la zeu </l>
                  <l>Se uită toți la el, și vrea și patul </l>
                  <l>Și mîndra cas-a tatei Odiseu, </l>
                  <l>Căci stăruie de mama cu-nsuratul. </l>
                  <l>Dar știe singur Zevs, că-i domn mereu, </l>
                  <l>De-o fi așa, ori poate-n loc de nuntă </l>
                  <l>Pe toți să-i afle-o zi cu moarte cruntă!” </l>
                  <l>A zis. Și-n dreapta lui deodat-un mare </l>
                  <l>Și iute șoim, trimisul lui Apoi, </l>
                  <l>Zbura țiind o porumbiță-n gheare, </l>
                  <l>Zmulgîndu-i fulgii pe pămîntul gol, </l>
                  <l>Aci-ntre Telemac și nava care </l>
                  <l>Sta-n negrul prund. Și deci chema din stol </l>
                  <l>Deoparte-acum pe Telemac, din locul </l>
                  <l>De unde sta, Teoclimen prorocul: </l>
                  <l>„Voinice-al meu, nu fără sfîntă vrere </l>
                  <l>Zburat-a-n dreapta-ți șoimul vestitor! </l>
                  <l>E semn din cer spre-a voastră mîngăiere, </l>
                  <l>Căci n-are-alt neam al Itacei popor, </l>
                  <l>Decît pe-al vostru bun și cu putere </l>
                  <l>Și-a pururi fi-va tot stăpînitor!” </l>
                  <l>Așa-i vesti ce-n vremi erau ascunse. </l>
                  <l>Iar de-altă parte Telemac răspunse: </l>
                  <l>„Vai, dare-ar Zevs să fie-așa, străine, </l>
                  <l>Și-atunci tu mi-ai cunoaște-ntreaga mea </l>
                  <l>Iubire! -Atunci și daruri de la mine </l>
                  <l>Ți-aș da, încît oricine te-ar vedea </l>
                  <l>Să zică-n gînd: fericele de tine!” </l>
                  <l>Și-ntors cătră Pireu apoi vorbea: </l>
                  <l>„Pireu Clitide, fă-mi-o de se poate, </l>
                  <l>Căci tu și-altfel m-asculți mai mult la toate </l>
                  <l>Decît iubiții-acești ce m-ajutară </l>
                  <l>Să merg la Pilos; ia pe-acest străin </l>
                  <l>Și pînă să mă-ntorc, primește-l dară </l>
                  <l>În casa ta, cinstindu-l pe deplin.” </l>
                  <l>„Chiar dac-ai zăbăvi mult timp pe-afară, </l>
                  <l>— Răspunse-atunci Cliteu — nu timp puțin, </l>
                  <l>Eu tot îl iau, și-n bună găzduire </l>
                  <l>Și nu mi se va plînge de primire!” </l>
                  <l>A zis Pireu, flăcăul de ispravă, </l>
                  <l>Și foarte-și îndemna pe soți, întrînd </l>
                  <l>Să trag-odgonul. Deci intrau în navă </l>
                  <l>Flăcăii toți, pe mîndre bănci, la rînd. </l>
                  <l>Deci nefăcînd nici Telemac zăbavă, </l>
                  <l>Și-a pus sub tălpi opincile, luînd </l>
                  <l>Voinica lance cea cu-aramă prinsă </l>
                  <l>La vîrf, ce-i sta pe-a navei pod întinsă </l>
                  <l>Iar ei au dat corabia-n luciul mării </l>
                  <l>Și-așa mînau, iar nava lor plutea </l>
                  <l>Cum spuse Telemac, spre-orașul țării. </l>
                  <l>Acesta însă foarte-n sîrg suia </l>
                  <l>Pe dealul nalt spre stîna-n curtea cării </l>
                  <l>El mii de porci avînd, îi îngrijea </l>
                  <l>Evmeu, care durmea-năuntrul stînii, </l>
                  <l>Slujind cinstit, cu bune vreri, stăpînii.</l>
               </lg>
               <lg>
                  <l>Cartea XVI</l>
               </lg>
               <p>La foc aprins în faptul dimineții, <lb/>Purcarul și-Odiseu găteau a lor <lb/>Mîncare-acum; și-au fost plecat băieții <lb/>Pe deal să pasc-al porcilor popor. <lb/>Veni deci Telemac, iar îndrăzneții <lb/>Dulăi umblau cu pas gudurător <lb/>În jurul lui, ieșind pe drumul stînii. <lb/>Văzu deci Odiseu din tîrlă cînii <lb/>Că sar voioși, și-un om la el îi cheamă, <lb/>Și-i zise lui Evmeu: „Acum să-ți spui: <lb/>Ori vine-un soț de-al tău, cum bag de seamă, <lb/>Ori om știut. Străin el însă nu-i. <lb/>Căci nici nu-l latră, nici nu-i este teamă. <lb/>Și iat-acum aud și pașii lui.” <lb/>Dar n-a rostit deplin atari cuvinte, <lb/>Cînd și sosi la prag și-i sta nainte <lb/>Iubitul Telemac al său, feciorul. <lb/>Sări atunci Evmeu, de spaimă plin, <lb/>Și-n graba sa scăpă din mîni ulciorul <lb/>În care-amesteca slăvitul vin. <lb/>Ieși deci să-și întîmpine odorul, <lb/>Și mult îl săruta, și cu suspin, <lb/>Pe dulcii ochi, pe cap, pe mîni, iar plînsul <lb/>Îi dase-n ochi, și sta lipit de dînsul. <lb/>Precum de jale inima se frînge <lb/>În tata iubitor, cînd și-a văzut <lb/>Întors copilul drag, și-n brațe-l strînge, <lb/>Căci dus fu cel întru dureri crescut, <lb/>De zece ani printre străini, și plînge <lb/>Că-i singurul a lui, tîrziu născut — <lb/>Așa-l strîngea, și-ntreg, acum în brață <lb/>Evmeu pe Telemac, cu plînsă față, <lb/>Ca și pe-un om scăpat de moarte-amară, <lb/>Și-așa zicea plîngînd: „Venit-ai deci, <lb/>Lumină dulce-a mea? Venit-ai dară! <lb/>Eu unul te credeam pierdut de veci, <lb/>Cînd, dulce-al meu copil, mi te-ndemnară <lb/>Să-ți lași tu casa și pe mări să pleci! <lb/>Haid intr-acum, să mi te văd mai bine, <lb/>Întors, copile, de prin țări străine! <lb/>Căci și așa la noi tu vii ararul <lb/>Și stai tot prin oraș, că poate vrei <lb/>Și-ți place-acolo să privești viesparul <lb/>Acelor prinți obraznici și mișei!” <lb/>Așa i-a zis atunci oftînd purcarul, <lb/>Și-oftînd răspunse Telemac: „Cu ei <lb/>Eu n-am nimic, că nici nu-s cumsecade; <lb/>Dar vin anume-aici la tine, bade, <lb/>S-aud din gura ta, de stă-n palatul <lb/>Cel mare-al nostru mama, ori luînd <lb/>Pe-un alt bărbat acum, și-urmînd bărbatul <lb/>E dusă-n noua cas-a ei, lăsînd <lb/>Iatacul tatei Odiseu și patul <lb/>Pustiu, încît el gol acuma stînd, <lb/>Păianjeni răi țes pînza peste dînsul.” <lb/>Evmeu răspunse-atunci, ținîndu-și plînsul: <lb/>„Ba stă-n palat și-acum iubita-ți mamă <lb/>Cu suflet trist și rabdă de nespus <lb/>Și lacrimi dă singurătății vamă, <lb/>Că-și plînge zi și noapte soțul dus.” <lb/>A zis, primindu-i sulița de-aramă, <lb/>Și-apoi intrînd trecură pragul sus. <lb/>Iar tată-său, cînd el a-ntrat în casă, <lb/>Sculîndu-se, făcu loc gol la masă. <lb/>Dar zise Telemac c-un semn din mînă: <lb/>„Șezi, șezi, străine! Că ești slab, și-apoi <lb/>Găsim noi loc și-altundeva prin stînă, <lb/>Căci este om cine-ngriji de noi.” <lb/>Și-așa-l sili la locu-i să rămînă. <lb/>Evmeu aduse ramuri verzi cu foi <lb/>Și jos i le-așternu și puse-o piele, <lb/>Și-aici șezu deci Telemac pe ele. <lb/>Apoi în fața lor Evmeu le puse <lb/>Fripturi pe disc, din cele ce-au rămas <lb/>Din prînzul lor de ieri, apoi le-aduse <lb/>În coșuri pîne, iar din largul vas <lb/>Prin cupe vin de cel slăvit le puse. <lb/>În urm-apoi și el un disc și-a tras <lb/>În fața sa, și-așa-ntinzîndu-și brațul, <lb/>Mîncau toți trei cît timp cerut-a sațul. <lb/>Și-așa-nceput-a Telemac în fine <lb/>Și-așa vorbi, cînd toți au fost sătui: <lb/>„Acest străin, Evmeu, de unde vine? <lb/>Pe ce corăbii ți-a venit, căci nu-i <lb/>Pe jos venit în Itaca, vezi bine!” <lb/>Răspunse Eumeu: „Acum să-ți spui. <lb/>Din Creta el mi-a spus c-ar fi anume <lb/>Și foarte mult a pribegit prin lume <lb/>De cînd un zeu din cer i-a tors grozavă <lb/>Ursita lui. Și-acum, scăpînd de hoți, <lb/>Veni la mine-acoalea, de pe-o navă, <lb/>Cum spune el, de călători tesproți. <lb/>Acum ți-l dau în mîni. Tu fă-i zăbavă <lb/>Pe-aici, de vrei, ori vînt, ori cum socoți, <lb/>Dar el ca oaspe-ți săruta pămîntul.” <lb/>A zis, iar lui i s-a răspuns cuvîntul: <lb/>„Ce-ai spus acum așa de trist mă lasă, <lb/>Iubite-al meu, de bietu-acest străin, <lb/>Căci n-am putința să-l primesc în casă! <lb/>Nu pot să-l apăr de vrun om hain <lb/>Ce-ar vrea să-i facă rău, oricît îmi pasă, <lb/>Nu pot, că-s slab și nu-s al meu deplin! <lb/>Iar mintea mamei e-mpărțită-n două, <lb/>Că-n vrerea-i veche intr-o vrere nouă: <lb/>Ori, stînd pe loc, să vadă de palatul <lb/>Și-averea mea, ca și de cinstea ei, <lb/>Păstrîndu-i soțului de-a pururi patul, <lb/>Spre-a fi cu nume bun între femei, <lb/>Ținînd în seamă, negreșit, și sfatul <lb/>Poporului; sau pe-unul dintre-ahei <lb/>Să-l ia bărbat, fruntaș ce dă și-avere <lb/>Ca zestre deci, și foarte-o vrea și-o cere. <lb/>Dar negreșit acum străinul, dacă <lb/>Veni la noi flămînd și gol, va sta. <lb/>Deci dă-i un rînd de haine și-l îmbracă, <lb/>Și-opinci îi dă, tunică și manta, <lb/>Și-o sabie bună o să-i dau să-i placă. <lb/>Și-n pace-o să-l trimit în țara sa <lb/>Ori unde inima și gîndu-l mînă. <lb/>De-altfel, de vrei, oprește-ți-l la stînă, <lb/>Căci hran-aici și straie-i voi trimite, <lb/>Spre-a nu-ți fi ție-ori soților tăi greu. <lb/>Acasă, printre prinți, tu vezi, iubite, <lb/>Că nu-l pot duce-acum și nici nu vreu, <lb/>Căci ei au inimi foarte-obrăznicite <lb/>Și numai rele făptuiesc mereu, <lb/>Și nu cumva din dînsul joc să-și facă, <lb/>Și-amar mi-ar fi și foarte n-o să-mi placă. <lb/>Căci singur unu-oricît de tare fie, <lb/>Nu poate sta cu mulți să ție piept, <lb/>Și-a celor mulți e orișice tărie!” <lb/>Vorbi deci și-Odiseu cel înțelept, <lb/>Și-a zis așa: „Ai vrea să-mi dai și mie, <lb/>Iubite-al meu, tu care-atît de drept <lb/>Vorbiși acum, ai vrea să-mi dai cuvinte, <lb/>Să-ți spui și eu ce gînduri zbat prin minte? <lb/>Căci foarte m-a cuprins nespusă jale, <lb/>De cîte spui, că oameni de nimic <lb/>Ca prinții-aceia-s domni averii tale, <lb/>Și-obraznici stau și fără nici un pic <lb/>De milă-n inimi, și te iau la va!e <lb/>Pe tine-astfel, o floare de voinic! <lb/>Atare-un lucru cum n-ar fi durere! <lb/>Dar spune-mi: te supui cu bună-vrere? <lb/>Ori poate te-a urît acum poporul <lb/>Și mulți pe tine-n țară-s supărați, <lb/>Și-un zeu acum le e răzbunătorul? <lb/>Ori poate-acum te plîngi pe proprii frați <lb/>La cari te-ncrezi să capeți ajutorul <lb/>În ceasul triștei, chiar de-ați fi certați? <lb/>Ah, dare-ar zeii cei din veci și-ar pune <lb/>În mine iar o inimă de june, <lb/>Ori fiu să fiu născut din nepătatul <lb/>Acest de Odiseu, sau însuși el — <lb/>Ei, uite-atunci, să fiu eu blăstămatul <lb/>Și frîngă-mi capul cel dintîi mișel <lb/>De n-aș intra chiar astăzi în palatul <lb/>Cel plin de hoți și-n cel mai jalnic fel <lb/>Pe toți i-aș da la cîni într-o mînie! <lb/>Și chiar și de-ar sări pe mine-o mie, <lb/>Mai bine-aș vrea să pier la mine-n casă <lb/>Decît să văd mereu nelegiuiri, <lb/>Cum făr’ de-ocări nici pe străini nu-i lasă. <lb/>Cum duc în pat scîrboasei siluiri <lb/>Pe slujnici prin palat, și nu le pasă <lb/>Că fac și-n vin și-n pîne risipiri, <lb/>Cum fără țel și fără de măsură <lb/>Și fără de sfîrșit hoțește fură!” <lb/>Răspunse-atuneea Telemac feciorul: <lb/>„Nici nu-s pe mine oameni supărați, <lb/>Spre-a fi vrun zeu ce-ar răzbuna poporul, <lb/>Și nici nu poart-o vină proprii frați, <lb/>La care-aș fi să caut ajutorul <lb/>In vremea triștei, chiar de-am fi certați, <lb/>Căci vrut-a Zevs pe-a noastră săminție <lb/>Tot numai printr-un singur om s-o ție, <lb/>Căci cel ce-al nostru neam ni-l începuse, <lb/>Arcesios, lăsă pe-un singur fiu <lb/>În urma sa, Laerte, care-avuse <lb/>Pe-acel de care-acum, de-i mort ori viu, <lb/>Nimic noi nu mai știm de cînd se duse! <lb/>Și-al lui sînt singur eu; și-atîta știu, <lb/>Că nu și-a bucurat cu mine anii. <lb/>De-aceea-n casă nor îmi sînt dușmanii <lb/>Și n-am cum să-i alung de lîngă mine! <lb/>Cîți sînt fruntași prin Dulichiu și au <lb/>Putere prin ostroavele străine, <lb/>Prin Sama și Zachint, cu toții stau <lb/>Cu cei din Itaca de-aici, vezi bine, <lb/>Și cer pe biată mamă-mea, și-mi dau <lb/>Prin casă jaf pe plac și-mi prad-averea, <lb/>Iar mama stă și n-are-n ea puterea <lb/>Să rup-așa sau altfel blăstămata <lb/>Pețire-a ei, că nici nu ia bărbat, <lb/>Nici nu-i alungă! Iar ce strînse tata, <lb/>Ei pradă tot, și fac acum și sfat <lb/>Și viața mea s-o dea, mișeii, gata. <lb/>Firește-aceste-or fi cum zeii-au dat! <lb/>Dar tu acum, tot lucrul, bade,-l lasă <lb/>Și mergi, te rog, la maică-mea acasă, <lb/>Să-i spui că zeii cei cu gînduri bune <lb/>Mă-ntoarseră din Pilos sănătos; <lb/>Dar singură s-audă ce-i vei spune, <lb/>Și nu și-alt om și prinții mai vîrtos, <lb/>Căci mulți îmi sînt dușmani și m-ar răpune!” <lb/>Răspunse Eumeu, sărind de jos: <lb/>„Mă duc și-i spui pe-ascuns și-ascuns rămîne, <lb/>Căci bine-ți știu necazul, drag stăpîne! <lb/>Dar spune-mi rupt să știu ce am solie, <lb/>Să merg ori nu și la Laert să-i spui? <lb/>Că el pînă-ntr-un timp lucra prin vie, <lb/>Deși pentru-Odiseu jălea-ntr-un hui, <lb/>Și-oricînd poftea să-și fac-o veselie, <lb/>Mînca și bea-n bordei cu slugii lui. <lb/>Acum, de cînd te-ai dus la Pil pe mare, <lb/>El nici nu vrea s-audă de mîncare, <lb/>Nici vin n-a mai băut de-atuncea, bietul, <lb/>Nici nu-i mai pasă de lucrări nimic, <lb/>Ci-și plînge-așa nepotul și băietul <lb/>Și-n vai și-n plîns o duce-al tău bunic, <lb/>Iar carnea-i scade de pe trup cu-ncetul!” <lb/>Răspunse-atunci cumintele voinic: <lb/>„E jalnic lucru, dar cu toată jalea, <lb/>Să-l lași pe el, și nu mai face calea! <lb/>Să poat-un om alege-orice dorește <lb/>Și singur el, noi ne-am alege-acum <lb/>A tatei zi de-ntors. Ea-ntîi, firește. <lb/>Deci nu-ți mai face peste-ogoare drum <lb/>La moșu-meu, ci du-te și vestește <lb/>Pe maică-mea și-i spune ce și cum; <lb/>Ea poate-apoi pe-o slujnică s-o puie <lb/>S-alerge-n taină la bătrîn să-i spuie!” <lb/>Deci n-a mai așteptat să-l mai ațîțe <lb/>Cu vorbele, și-opinci apoi și-a pus <lb/>Cu sfori pe tălpi, legîndu-le-n nojițe. <lb/>Deci după ce Evmeu acum s-a dus, <lb/>Nici nu-i scăpă puternicei zeițe <lb/>Atene-aceasta, ci veni de sus <lb/>In chip de fat-a multor nuri părută <lb/>Că-n multe-ar fi nespus de pricepută. <lb/>Și-n ușa casei se ivi deodată <lb/>Și-o și văzu Ulise-n fața lui, <lb/>Dar nici văzut-a Telemac pe fată <lb/>Și nici nu o simți de este-ori nu-i, <lb/>Căci zeii cei de-a pururi nu s-arată <lb/>În chip văzut pe față orișicui. <lb/>Deci numai el și cînii o văzură, <lb/>De-aceea nici n-au scos vro lătrătură, <lb/>Ci toți schelălăiau cuprinși de teamă, <lb/>Într-altă parte-a stînii lor fugind. <lb/>Deci ea-i făcu din ochi un semn că-l cheamă, <lb/>Iar el a priceput, și-nțelegînd <lb/>Că este-Atene cu de-a bună seamă, <lb/>Ieși din casă-n curte și mergînd <lb/>La zidul ce-ngrădea departe stîna, <lb/>A stat în fața ei, și-i zise zîna: <lb/>„Acum tu deci băiatului tău spune, <lb/>Vestitule-Odiseu, și să-i arăți; <lb/>Iar după ce la cale voi veți pune <lb/>Sfîrșitul ăstei triste răutăți <lb/>De prinți, apoi te ducă să te-adune <lb/>Cu prinții-n casă. Și ca și-alte dăți, <lb/>Nu mult voi sta de tine-ndepărtată, <lb/>Căci ard de dor să mă mai lupt o dată!” <lb/>Așa i-a zis Atene și-l atinse <lb/>Cu varga ei de aur, și pe el <lb/>Tunic-a pus și-o mare mantie-o-ntinse <lb/>Și-un trup i-a dat voinic și tinerel <lb/>Și-obrajii oacheși și cu pieliți linse, <lb/>Iar sura barbă i-o făcu la fel <lb/>Cu negrele-acum plete răvărsate, <lb/>Și-așa-n făptura membrelor schimbate <lb/>Lăsîndu-l ea, s-a dus. El însă iară <lb/>Intră-n bordei, și-așa-mbrăcat în nuri <lb/>Iubitu-i fiu, uimit de dînsul dară, <lb/>Speriat întoarse ochii lui aiuri, <lb/>Temîndu-se că-i zeu, sosit de-afară. <lb/>Și-a zis cuvinte-ale-nspăimatei guri: <lb/>„Altfel îmi pari, nu cum ai fost, străine, <lb/>Și alte haine văd acum pe tine! <lb/>Și alta-ți este-ntreaga ta făptură <lb/>Și negreșit din ceruri ești, un zeu! <lb/>Deci cruță-ne, stăpîne, și te-ndură <lb/>Și dați-vom jertfele ce-ți p’.ac mereu <lb/>Și aur mult cu mîndră lucrătură!” <lb/>Răspunse-atunci deodată Odiseu: <lb/>„Nu-s zeu! Nici lor la fel, și nu teme: <lb/>Sînt tatăl tău cel plîns de-atîta vreme, <lb/>Din cauza căruia tu rabzi cumplite <lb/>Nevoi și silnicii și cîte-mi spui!” <lb/>Și multe lacrimi, pîn-acum oprite <lb/>Cu sila-n ochi, vărsa pe-obrajii lui, <lb/>Și mult îl săruta, dar cu uimite <lb/>Priviri, flăcăul își zicea că nu-i <lb/>Și nu-l credea, și-a izbucnit deodată: <lb/>„Tu nu ești Odiseu, și nu-mi ești tată! <lb/>Ci zeu ești tu, și-mi faci vro amăgire <lb/>Ca și mai plin de-amar eu să rămîn! <lb/>Căci lucru-acesta este peste fire <lb/>Să-l fac-un om, ci numai un stăpîn <lb/>Din largul cer, căci are-orice-nlesnire <lb/>Să facă-n clipă tînăr din bătrîn! <lb/>Tu moș erai, în zdrențe-ale rușinii, <lb/>Și-acum ești zeu din inima luminii!” <lb/>Răspunse Odiseu: „Să nu-ți mai fie <lb/>Mirare-acum, căci tatăl tău sînt eu, <lb/>Căci n-are-n veci alt Odiseu să-ți vie, <lb/>Căci numai eu sînt singur Odiseu! <lb/>Așa cum sînt! Și stors de pribegie <lb/>Și multe suferind pe mări mereu <lb/>În douăzeci de ani, cei vecinici lasă <lb/>Din mila lor s-ajung acum acasă! <lb/>Aceasta mi-o făcu Atene, zîna <lb/>Învingerii, schimbîndu-mă de tot, <lb/>Și-așa că numai m-a atins cu mîna. <lb/>Căci poate face-un vrednic din netot <lb/>Și tînăr din bătrîn, cînd vrea, stăpîna, <lb/>Cum toți acei din cer prea lesne pot <lb/>Pe regi să-i schimbe-n goi flămînzi prin lume <lb/>Și bieți golani să-i facă regi cu nume.” <lb/>A zis, și Telemac îl prinse-n brață <lb/>Și-așa plîngea, încît de jalea lui <lb/>Plîngea și Odiseu șiroi pe față, <lb/>Și-atîta jale i-a cuprins, că nu-i <lb/>Mai mare-o jale cînd de stînci s-agață <lb/>Vulturii-ori șoimii și răpiții pui <lb/>Și-i plîng, pe cari i-au smuls din cuib țăranii, <lb/>Pe cînd sînt încă golășei, sărmanii. <lb/>Și poate-i apuca și-apus și seară <lb/>Plîngînd așa, pe-atîta plîns s-au pus, <lb/>De nu l-ar fi-ntrebat flăcăul iară: <lb/>„Dar, tată drag, ce navă te-a adus <lb/>În Itaca? Era de-aici din țară? <lb/>Și ce vîslași erau pe ea? Ți-au spus?” <lb/>Iar de-altă parte, Odiseu răspunse: <lb/>„Aceste toate nu-ți vor fi ascunse. <lb/>M-aduseră feaci, poporul care <lb/>Petrece-orice străini cînd e rugat. <lb/>Durmeam cînd m-au trecut pe-adînca mare <lb/>Și-n mal m-au scos durmind. Iar ei mi-au dat <lb/>Și aur mult și-argint cu-mbelșugare <lb/>Și haine-n lăzi, și toate le-am lăsat <lb/>Ascunse-ntr-un ponor de sfînta zînă, <lb/>Și tot de ea trimis venii la stînă <lb/>Să pui cu voi la cale-aici pierirea <lb/>Dușmanilor de prinți. Deci sînt vro doi, <lb/>Ori mulți aceștia, și sînt tari cu firea? <lb/>Deci spune-mi numărul și tot, și-apoi <lb/>În suflet eu voi rupe chibzuirea <lb/>De-i lesne lucru numai singuri noi <lb/>Să-i batem deci, stîrpindu-i scurt și iute, <lb/>Ori e nevoie și-alții să ne-ajute!” <lb/>Răspunse el, avînd puțin zăbavă: <lb/>„Vai, tată drag! Am auzit mereu <lb/>Vorbindu-se de nesfîrșita-ți slavă, <lb/>Că zeu tu ești la sfat și-n luptă leu, <lb/>Dar vorba ce-ai vorbit a fost grozavă! <lb/>Și-uimit mi-e sufletul și gîndul meu! <lb/>Dar cum se pot lupta doi oameni, tată, <lb/>Cu foarte mulți, și vrednici totodată? <lb/>Căci nu-s ei numai zece pețitorii, <lb/>Nici douăzeci, ce-ar fi ușor de-nvins! <lb/>Cînd ai să știi, te vor lua fiorii! <lb/>Deci sînt din Dulichiul cel întins <lb/>Cincizeci și doi, și-aleși, iar servitorii <lb/>Sînt șase, care-i are-oricare ins. <lb/>Iar alții-apoi, care pețesc pe mama, <lb/>Sînt douăzeci și patru, toți din Sama, <lb/>Iar douăzeci sînt din Zachint. De-acasă <lb/>Din Itaca sînt doisprăzece-apoi; <lb/>Și nici pe crainicul Medon nu-l lasă <lb/>Și nici pe Femiu d-îngă ei, cu doi <lb/>Isteți împărțitori de vin la masă. <lb/>Deci dac-am sta-mpotrivă sînguri noi, <lb/>Mă tem, cum sînt și mulți și răi cu firea, <lb/>Că rău tu ți-ai plăti și-amar sosirea! <lb/>Deci caută și mai găsește-n minte <lb/>Și pe-alți fărtați și-ajutători ahei, <lb/>Să stea cu noi, cu drag și tari, părinte!” <lb/>Răspunse Odiseu: „Deci fă să iei <lb/>Acestea-n cap vro cîteva cuvinte! <lb/>Ce crezi, ne-ar fi de-ajuns cu brațul ei, <lb/>Atene deci, și Zevs fulgerătorul? <lb/>Sau vrei să cer și altor ajutorul?” <lb/>Răspunse Telemac apoi îndată: <lb/>„Aceștia doi sînt buni ajutători <lb/>Și tari, căci șed pe nori, iubite tată, <lb/>Domnind pe veci și oameni muritori <lb/>Și și pe-alți zei cu fire neschimbată!” <lb/>Deci zise Odiseu: „Și-s luptători, <lb/>Și nu-ndelungă vreme-o să ne fie <lb/>Departe stînd în marea bătălie, <lb/>Atunci cînd între noi și banda-ntreagă <lb/>De prinți, acolo-n marele palat, <lb/>Cumplitul braț al morții-o să aleagă! <lb/>Tu mîne-n zori te du neapărat <lb/>Acasă deci, șl printre prinți te bagă <lb/>Și stai cu ei, căci însumi îmbrăcat <lb/>Ca moș sărac și cerșetor al căii, <lb/>Veni-voi cu Evmeu să văd flăcăii. <lb/>Deci orișice batjocură mi-ar face <lb/>Prin marele palat acești flăcăi, <lb/>Tu rabdă toate suferind în pace; <lb/>Și chiar de m-ar și trage prin odăi <lb/>De păr și de picioare, cît le place, <lb/>Și pumni mi-ar da și m-ar stîlci-n bătăi, <lb/>Tu vezi și taci! Dar poți cu dulci cuvinte <lb/>Să-ndemni să-și curme fapta făr’de minte! <lb/>Firește, vorba nu-ți va fi primită, <lb/>Și face-și-vor de cap, căci trista zi <lb/>A morții lor s-apropie cumplită! <lb/>Deci prinde-n cap ce-acum vei auzi <lb/>Din gura mea! Cînd zîna cea iubită <lb/>De cei cuminți, Atene, va urzi <lb/>Pierirea lor, punînd în mine-ndemnul, <lb/>Cu papu-atunci voi face-un semn, iar semnul <lb/>Îndată ce-o să-l vezi, tu orice scule <lb/>Și orice arm-a tristului război <lb/>Din larga sală ia-le-atunci și du-le <lb/>În pod, în colțul cel mai dinapoi. <lb/>Iar ei, știind că-n sal-au fost destule <lb/>Și nu-s acum, vor întreba apoi. <lb/>Deci tu să spui mințindu-le, și-adică <lb/>Le-au dus, să zici, c-al salei fum le strică <lb/>Și nu-s nici lucii-acum, nici tăietoare, <lb/>Precum le-a fost lăsat cînd mi s-a dus <lb/>La Troia tata-n nave plutitoare, <lb/>Ci-n sal-aici funingene s-a pus, <lb/>Și aburi răi le-a stins a lor coloare. <lb/>Dar și mai mare lucru am de spus, <lb/>Pe care Zevs, și chiar acum mi-l dete: <lb/>Ei nu cumva prin sală să se-mbete <lb/>Și-apoi să vă certați prin larga casă, <lb/>Rănindu-vă-ntre voi, făcînd astfel <lb/>De rîs și nunta lor și-această masă, <lb/>Căci fierul trage, chiar și singur el <lb/>Pe om la sînge. Insă vezi și lasă <lb/>Un scut și-un coif și-o lance-n cerdăcel, <lb/>Pe seama mea și-a ta, și cu năvală <lb/>Să-ntrăm la ei și să-i snopim în sală. <lb/>Va face-apoi și-nvălmășiri nebune <lb/>Atene printre ei, și Zevs. Dar eu <lb/>Vreu alta să-ți mai spui, și-n minte-o pune! <lb/>Că dacă-ntr-adevăr tu ești al meu <lb/>Și sînge-al nostru, nimenui nu spune <lb/>C-ar fi sosit acasă Odiseu, <lb/>Să n-aibă de-asta nici Laert hăbarul, <lb/>Nici nimeni dintre slugi, nici chiar purcarul, <lb/>Nici maică-ta, ci numai eu cu tine, <lb/>Și-așa să ispitim ce gînduri au <lb/>Femeile-n palat, de rău ori bine; <lb/>Și și pe slujitori să-i văd de stau <lb/>Și-acum plecați cu inima spre mine, <lb/>Ori nici un fel de cinste nu ne dau <lb/>Și-și bat de tine joc și-acum pe-acasă, <lb/>Și pasă-le de noi ori nu le pasă.” <lb/>Răspunse Telemac atunci cuvinte: <lb/>„Tu inima-mi și-n urm-o să mi-o vezi, <lb/>Că nu-s pripit și nici ușor de minte. <lb/>Dar cred, să te gîndești că-i rău ce crezi, <lb/>Și nu ne-ar fi nici de-un folos, părinte, <lb/>Să umbli pe la toți să-i cercetezi, <lb/>Pierzînd și vreme-n timp ce prinții-n casă <lb/>Stau făr’ de griji și făr’ de-a veri ne lasă <lb/>Și n-au măsură-n jaf și nici hodină. <lb/>Dar poti să-ncerci ce minte e-n femei <lb/>Și cari îți fac ocări, ori nu-s de vină. <lb/>Deci zic pentru bărbați, să-i lași pe ei, <lb/>Să nu-i cercăm la stini, c-avem deplină <lb/>Și-n urmă vreme să cunoaștem ce-i, <lb/>Afară numai dacă știi că-ți dete <lb/>Vrun semn ce vrut-a Zevs să ți-l arete!” <lb/>Așa-și clădeau ei planul răzbunării, <lb/>Iar nava-n care Telemac cu-ai săi <lb/>Sosi din Pil, intra-n limanul țării. <lb/>La prund deci dară sprintenii flăcăi <lb/>Corabia lor, din largul gol al mării, <lb/>Spre-a n-o lovi cu-a valului bătăi. <lb/>Iar sculele ce-avea, din nava trasă, <lb/>Le-au dus flăcăii-apoi la Clitie-acasă. <lb/>Un sol apoi, trimis, a mers și spuse <lb/>Stăpînei Penelope la palat <lb/>Că fiul ei sosi și că se duse <lb/>La cîmp la stînă și porunc-a dat <lb/>Să stea corabia-n port și că stătuse, <lb/>Și-așa deci doamna n-aibă-nspăimîntat <lb/>Nici sufletul de-a fiului său viață, <lb/>Nici plîns duios pe-adînc mîhnita față. <lb/>Soseau deci să vestească pe regină <lb/>Deodată și Evmeu și-acest trimis. <lb/>Intrînd deci solul, el în sala plină <lb/>De roabe și femei: „Crăiasă!-a zis — <lb/>Sosit-a fiul tău!” Ci-n vorbă lină <lb/>Și stînd de doamn-aproape, și-a deschis <lb/>Evmeu cuvintele și-i spuse vestea, <lb/>Nevrînd să știe toți din jur acestea. <lb/>Spunîndu-i deci, pornit-a nepătatul <lb/>Păstor de porci și n-a mai stat pe loc. <lb/>Dar vestea asta răscoli palatul, <lb/>Iar prinții-au stat uimiți și ca pe foc. <lb/>Deci toți ieșiră și făcură sfatul <lb/>Departe-n curte, unde-aveau ei joc <lb/>Și-așa sub poartă ei ședeau cu toții. <lb/>Și-ntîi deci Evrimac vorbi cu soții: <lb/>„Ăst drum făcut de Telemac ni-e mare <lb/>Și jalnic lucru, soți de-același gînd! <lb/>Și nu-l credeam nici unul că e-n stare <lb/>Să-l facă-n viață! Și-l făcu-n curînd! <lb/>Acum deci s-aruncăm pe larga mare <lb/>O navă iute, ca, de-acum plecînd, <lb/>Să ducă celorlalți la Sama veste <lb/>Că toată pînda lor degeaba este!” <lb/>A zis. Dar capul și l-a-ntors deodată <lb/>Spre mare Amfinom, întîi de toți. <lb/>Și iată, nava lor în port intrată! <lb/>Vîslași trăgînd catargul, și piloți, <lb/>Și pînza de pe-antene jos luată! <lb/>Deci foarte-a rîs și zise cătră soți: <lb/>„Lăsați-o naibei veste, Evrimace, <lb/>Că uite nava-n port, ajunsă-n pace! <lb/>Ori Zevs făcut-a gîndul să și-l mute, <lb/>Ori ei văzură nava-n fuga ei <lb/>Și n-au ajuns-o, căci fugea mai iute!” <lb/>A zis, și-n grabă mîndrii prinți ahei <lb/>Au mers pe malul mării cei zbătute. <lb/>Deci dară nava cătră prund acei <lb/>Ce-au fost sosiți, și-apoi, din nava trasă, <lb/>Ce scule-aveau le-au dus slujbașii-acasă. <lb/>Iar ei s-au adunat cu toții-n piață, <lb/>Dar numai singuri ei, căci au gonit <lb/>Pe-oricare om s-ar fi-ntîmplat de față, <lb/>Bătrîn ori prunc, și pe-orișice venit. <lb/>Și-așa-ncepu cu sfat și cu povață <lb/>Trufașul Antinou a lui Evpit: <lb/>„Firește-acum o să se mire-aheii <lb/>Cum vrură pe-acest om să-l scape zeii! <lb/>Aveam pîndari întreaga zi, să poată <lb/>Vedea departe, stînd pe culmi pe sus, <lb/>Schimbînd pe cei trudiți cu-alți inși din gloată <lb/>Și niciodată seara dup-apus <lb/>Noi nu durmeam pe-uscat, ci noaptea toată <lb/>Pluteam pe larga mare-n jos și-n sus, <lb/>Și-n larg ne-afla deci faptul dimineții, <lb/>Dorind acestui om sfîrșitul vieții. <lb/>Așa pe Telemac pîndindu-l dară, <lb/>În ăst răstimp a vrut cu el un zeu <lb/>Și nevăzut se-ntoarse viu în țară. <lb/>Acum deci să-i gătim, așa zic eu, <lb/>Aci-n palat pierirea lui amară. <lb/>De ce l-am și răbda de-acum mereu, <lb/>Cînd nu se poate, pînă-i el în viață, <lb/>Să-i dăm acestei stări dorita față? <lb/>Căci e-nțelept și poartă minte bună, <lb/>Și-azi nu-i cu noi poporu-ntreg, azi nu-i! <lb/>Deci haideți, tineri, pînă nu-și adună <lb/>La sfat pe-ahei, că știu că-n furia lui <lb/>El nu va-ntîrzia, și-o să le spună, <lb/>Vorbind la mijloc în popor, că vrui <lb/>Să-i dau pierirea și c-a vieții sale <lb/>Scăpare-a fost că nu-l găsii pe cale. <lb/>Aceste rele fapte-apoi, vezi bine, <lb/>Ei nu le-or lăuda! Vor fi cu noi <lb/>Și silnici, cred, să m-ascultați pe mine! <lb/>Și chiar din țara taților apoi <lb/>Ei poate ne-or goni prin țări străine! <lb/>Deci noi să-l omorîm la cîmp, la oi, <lb/>Pe-un drum la țară și pe-ascuns, firește. <lb/>Și-așa-ntre noi să-i împărțim frățește <lb/>Și-averi și vite, și să dăm palatul <lb/>Să-l aibă mamă-sa și-acel un fiu <lb/>Al neamului ce are-a-i fi bărbatul! <lb/>Dar dacă vreți ca el, lăsîndu-l viu, <lb/>Să-și ție-averea și-mi răspingeți sfatul, <lb/>Atunci eu unul, soți, eu nu mai știu <lb/>De ce ne-am aduna noi toți grămadă <lb/>Spre-a face-averii lui atîta pradă? <lb/>De ce n-ar sta la casa lui tot insul, <lb/>Și-așa de-acasă s-o pețim? Ar da <lb/>Oricare daruri numai din cuprinsul <lb/>Averii lui, iar ea s-ar mărita <lb/>Cu-acel pe care-l vrea cu dinadinsul <lb/>Și cea mai mare zestre-ar căpăta.” <lb/>Așa vorbi acest mînat de ură, <lb/>Dar ei cu toții, nevorbind, tăcură. <lb/>Deci cel născut din Nis Aretiade <lb/>Răspunse, Amfinom, un vrednic fiu <lb/>Născut din tată foarte cumsecade, <lb/>Flăcău venit din largul Dulichiu <lb/>Și-al tuturor acestora un bade, <lb/>Pe care-l și avea — fiind mai viu <lb/>La vorbe dulci, și-un suflet ca lumina — <lb/>Mai drag decît pe-oricare-alt prinț regina. <lb/>Acesta deci cu inima scîrbită <lb/>Vorbi acestea-n sfatul lor obștesc: <lb/>„Eu unul parcă n-aș cădea-n ispită <lb/>S-ucidem pe flăcău, și vă vestesc, <lb/>Căci fapta-mi pare prea de tot cumplită: <lb/>S-omori un om din neam împărătesc! <lb/>Și-așa pe-ascuns, pe-un drum, și ca mișeii! <lb/>Deci noi să căutăm ce gînd au zeii. <lb/>Și dacă-n sfîntu-i sfat ar vrea Preasfîntul, <lb/>Eu însumi am să vi-l ucid, fărtați, <lb/>Și-oricui i-aș da și-ndemnul deci și-avîntul. <lb/>Dar zeii de ne-opresc, vă-ndemn să stați!” <lb/>Așa le-a zis și le-a plăcut cuvîntul. <lb/>Deci toți acum, din locul lor sculați, <lb/>Intrară la palat în rînduri dese, <lb/>Și-ntrînd ședeau pe bănci și pe la mese. <lb/>Deci doamnei Penelope zeii-i dară <lb/>Din nou îndemn dorinții ei fierbinți <lb/>Să vrea pe-o clipă să s-arate iară <lb/>Acestor răi și foarte-obraznici prinți, <lb/>Căci crainicul Medon, pîndind pe-afară, <lb/>Știu ce-au pus în relele lor minți <lb/>Și cum să dea lui Telemac pierire; <lb/>Deci foarte-n grab-a dus reginei știre. <lb/>Iar ea grăbită scoborî-ntre strînșii <lb/>Fruntași, în sală, și rămase stînd <lb/>Pe pragul salei largi, privind la dînșii, <lb/>Iar albu-i văl din creștet rîurînd <lb/>Cădea din două părți, umbrindu-i plînșii <lb/>Obraji frumoși, și-avea cu dînsa-n rînd <lb/>De-o parte și-alta două roabe fete, <lb/>Și-oftînd, lui Antinou un semn îi dete: <lb/>„Ah, răule-Antinou, tu-ncepătorul <lb/>Acestor fărdelegi ce le-ocrotești! <lb/>Te laudă prin Itaca poporul <lb/>C-ai fi-ntre cei de-o vîrstă-n trebi obștești <lb/>Și-n sfat și-n minte-atotstrălucitorul! <lb/>Dar nici n-ai fost așa și nici nu ești! <lb/>Și ce-ți făcu, să câți a mi-l răpune, <lb/>Băiatul meu, și ce-ai cu el, nebune? <lb/>S-omori orfan, cu tată mort pe-airea! <lb/>Orfanii-au tată-n cer pe Zevs, iar el <lb/>Oprește pe-oameni a dori pierirea <lb/>De-aproapelui! Ori n-auziși de fel <lb/>De tată-tău și nici de mîntuirea <lb/>Ce-n casă ne-o găsi cînd fu mișel <lb/>Și-ntreg poporul vrut-a să-l omoare? <lb/>Căci foarte-n furie-aduse pe popoare <lb/>Cînd el se-ncărdăși pentru răpite, <lb/>Plecînd în larg cu tafienii hoți <lb/>Și mult el păgubi tesproții-n vite, <lb/>Deși aceștia-n toate ne-au fost soți. <lb/>Deci vrur-a-l da unei pieriri cumplite, <lb/>Smulgîndu-i inima din el, și toți <lb/>Porneau spre jaf la mîndrele-i palaturi <lb/>Și mari nevoi l-au strîns din mii de laturi, <lb/>Și singur Odiseu le-opri puterea <lb/>Și stinse furia-n cei clocotitori. <lb/>Și-acum în schimb tu-i risipești averea, <lb/>Femeia i-o pețești și vrei s-omori <lb/>Pe singuru-i copil, și-mi faci durerea <lb/>Să-ndemni la rău pe-atîția pețitori! <lb/>Dar cer acum să mi te lași de rele <lb/>Și-urmînd o să se lase toți de ele!” <lb/>Răspunse Evrimac și-a zis cuvinte: <lb/>„Slăvită Penelope-a lui Icar, <lb/>Fă-ți inimă și-alung-acum din minte <lb/>Aceste gînduri de nespus amar. <lb/>Nici nu-i născut și nici de-aci nainte <lb/>Nu cred că se va naște-acel tîlhar <lb/>Ce-ar pune mîna să-ți ucidă fiul <lb/>Cît timp eu văd pămînt și sînt eu, viul! <lb/>Căci asta eu ți-o spui și va să fie: <lb/>Îndat-ar înroși tot fierul meu <lb/>Spurcatu-i sînge multa mea mînie! <lb/>Căci și pe mine marele-Odiseu <lb/>Adese mă lua-n copilărie <lb/>Pe-ai săi genunchi, pupîndu-mă mereu, <lb/>Și-n mîni el îmi punea rîzînd friptură <lb/>Și cupa mi-o ținea să beu, la gură. <lb/>De-aceea mi-e și drag copilu-ți foarte; <lb/>Mi-e cel mai drag din lume, și ți-o spui, <lb/>Că nici o teamă n-are el să poarte <lb/>Din partea prinților și-a orișicui! <lb/>Dar cînd vreau zeii să trimită moarte, <lb/>Nu poți opri pierirea nimănui!” <lb/>Așa zicea, spunîndu-i ca să spuie, <lb/>Căci însuși el lucra ca să-l răpuie! <lb/>Deci ea-n iatacul său de sus se duse, <lb/>Plîngînd pe cel de-atîtea ori jălit, <lb/>Pe dulcele-Odiseu, pînă ce-i puse <lb/>Pe ochi Atene-un somn nepotolit. <lb/>Ci-n vremea asta soarele apuse <lb/>Și-Evmeu sosise-n deal, unde-a găsit <lb/>Frigînd purcel d-un an, cu jertfă dată, <lb/>Pe tînăru-i stăpîn și bunu-i tată. <lb/>Pe-acesta însă, pe-Odiseu slăvitul, <lb/>Venind Atene-aproape, l-a atins <lb/>Cu varga sa, făcîndu-l iar zbîrcitul <lb/>Și slabul moș, în multe zdrențe-ncins, <lb/>Spre-a nu-l cunoaște-acum nepregătitul <lb/>Purcar Evmeu, și-așa de spaimă prins, <lb/>Să nu păstreze-n inima sa plină, <lb/>Ci vestea-n sîrg s-o ducă la regină. <lb/>Și-a zis flăcăul vorbe-ntraripate: <lb/>„Veniși, iubite-al nostru Eumeu? <lb/>Ce e-n oraș vro bună noutate? <lb/>La pîndă-n largul mării stau mereu <lb/>Și-acum aheii-ori toți sînt în cetate?” <lb/>Răspunse-acesta deci: „De-aceasta eu <lb/>Nici grijă n-am avut s-alerg pe-afară, <lb/>Să-ntreb de lume ce e nou prin țară. <lb/>Ci grija-mi fu să nu fiu om agale, <lb/>Să spui și-ndată să mă-ntorc. Dar fui <lb/>De-un om de-al tău întîmpinat pe cale, <lb/>Trimis de-alți soți, și pînă ce să spui, <lb/>Spusese-ntîi acesta maicii tale. <lb/>Iar alta ce mai știu, căci o văzui, <lb/>E asta, că din deal, de unde bine <lb/>Vedeam întreg orașul de sub mine, <lb/>Cînd fui la piatra lui Hermias, iată, <lb/>Văzui o navă cum grăbit venea <lb/>Și-apoi s-opri pe loc, în port intrată, <lb/>Și foarte mulți bărbați erau pe ea <lb/>Și mult era de scuturi încărcată <lb/>Și de-alte-ale lor arme. Și părea <lb/>Că ei ar fi, dar n-aș jura acestea.” <lb/>A zis, iar Telemac zîmbi de vestea <lb/>Purcarului, și-n zarea de lumină <lb/>Privit-a-n ochii tată-său pe-ascuns. <lb/>Deci după ce-și gătir-acum de cină, <lb/>Mîncau, și așa-ntr-al vorbelor răspuns <lb/>Ei veseli petreceau și-n voie plină. <lb/>Iar cînd au fost mîncat apoi de-ajuns, <lb/>Toți trei își așternură să se culce <lb/>Și-un somn i-a prins în mreaja lui cea dulce.</p>
            </div>
            <div type="div2">
               <head>
                  <label>Cartea XVII</label>
                  <lb/>Venirea lui Odiseu la Palat</head>
               <lg>
                  <l>Cînd zorile-nfloriră răsăritul </l>
                  <l>A doua zi pe cer, atuncea dar, </l>
                  <l>Opinci legîndu-și Telemac, iubitul </l>
                  <l>Copil al lui Ulis cel plîns amar, </l>
                  <l>Și-n dreapta apucînd apoi cumplitul </l>
                  <l>Cotor al lăncii-a zis cătră purcar: </l>
                  <l>Iubite,-acum eu plec, și plec anume </l>
                  <l>Să vadă mama că-s întors din lume, </l>
                  <l>Căci nici nu va-nceta să fie-o pradă </l>
                  <l>Plînsorii ei și jalei, pînă cînd </l>
                  <l>Nu sînt sosit la ea ca să mă vadă. </l>
                  <l>Iar ție-ți poruncesc, și fă curînd, </l>
                  <l>Și ia pe-acest nenorocit și-l adă </l>
                  <l>Devale-ntre popor, că la flămînd </l>
                  <l>Îi dă și-aici și-aici și-ntr-altă casă </l>
                  <l>Atît pe cît al milei bold îl lasă, </l>
                  <l>Și pîne-n sac și vin în ol oricine — </l>
                  <l>Că vezi și tu că nici eu n-am puteri </l>
                  <l>Să iau la noi pe-orice străin ce vine, </l>
                  <l>Căci însumi am destul de mari dureri. </l>
                  <l>Iar dacă el s-ar supăra pe mine, </l>
                  <l>Eu ce să-i fac! Nu-s toate după vreri. </l>
                  <l>Eu spui ce-i drept și n-am gîndiri ascunse!” </l>
                  <l>A zis, iar Odiseu așa-i răspunse: </l>
                  <l>„Dar nici nu stăruiesc să stau pe-afară, </l>
                  <l>Căci mulț mai bun e pentr-un om sărac </l>
                  <l>Cerșitul prin oraș decît la țară; </l>
                  <l>Acolo-mi dă tot omul după plac. </l>
                  <l>Căci nu sînt om în vîrsta cînd să-mi pară </l>
                  <l>Că lesne-ar fi și treburi să mai fac </l>
                  <l>La stîni, așa precum stăpînul cere, </l>
                  <l>Să-i fiu și lui și mie spre plăcere. </l>
                  <l>Deci du-te sănătos! Și-apoi pe mine, </l>
                  <l>Îndată ce-o să mă-ncălzesc la foc </l>
                  <l>Și-o fi spre-amiazi mai cald, ăst om de bine </l>
                  <l>Cui datu-i-ai poruncă, el pe loc </l>
                  <l>Aduce-mă-va-ncet; că nu-mi prea vine </l>
                  <l>Să plec pe frig, în zori, făr’ de cojoc </l>
                  <l>Căci foarte-am hainele pe mine sparte, </l>
                  <l>Și-apoi de-oraș spuneați că-i cam departe!” </l>
                  <l>A zis. Iar Telemac porni la vale </l>
                  <l>Cu pași grăbiți, și pentru prinți avea </l>
                  <l>Cumplite sorți în fundul minții sale. </l>
                  <l>Sosind acasă deci, el își ducea </l>
                  <l>Să-și razime de-un stîlp al naltei sale </l>
                  <l>Frumoasa lance, și trecînd mergea </l>
                  <l>În fund spre-odăi. Bătrîna doică fuse </l>
                  <l>Ea cea dintîi din toți care-l văzuse, </l>
                  <l>Pe cînd punea pe scaune-n cămară </l>
                  <l>Lăicere mîndre și frumoase piei. </l>
                  <l>Plîngînd s-a dus la el, și s-adunară </l>
                  <l>Cu grab-apoi și roabele femei </l>
                  <l>Și mult pe mîni, pe cap, îl sărutară. </l>
                  <l>Ieși la urmă din iatacul ei </l>
                  <l>Și maică-sa, părînd la chip, mîhnita, </l>
                  <l>Diana-n mers și-n farmec Afrodita. </l>
                  <l>Văzîndu-l deci ea și-l cuprinse-n brață </l>
                  <l>Și-uda cu lacrimi mari ai feței crini, </l>
                  <l>Și mult îl săruta pe cap, pe față </l>
                  <l>Și pe-amîndouă dulcile-i lumini. </l>
                  <l>Și ca pe unul mort, întors la viață, </l>
                  <l>Așa-l privea cu ochii ei cei plini </l>
                  <l>De zîmbet cald, și-a zis: „Venit-ai oare, </l>
                  <l>Venit-ai, dulce-al maicii tale soare! </l>
                  <l>Că nici nu mai credeam eu asta, biata, </l>
                  <l>Că am să te mai văd și că mai ești, </l>
                  <l>De cînd plecași pe-ascuns cu-ntunecata </l>
                  <l>Corabie-a ta la Pil s-agonisești </l>
                  <l>Cu truda-n lume știri ce-ți face tata. </l>
                  <l>Dar spune-acum, ce-aduci de-acolo vești?” </l>
                  <l>A zis, și i-a răspuns așa flăcăul: </l>
                  <l>„Vai, nu-mi mai răscoli degeaba răul </l>
                  <l>Și nici în plîns nu-mi ceve-o nouă vamă. </l>
                  <l>Cînd eu de-o moarte rea de-abia scăpai </l>
                  <l>Ci-mbracă-te frumos și du-te, mamă, </l>
                  <l>Cu fetele-n iatacul tău ce-l ai </l>
                  <l>Și zeilor din cerul cel de-aramă </l>
                  <l>Tu roagă-te, că jertfe-o să le dai, </l>
                  <l>Că doar vor da și-o clip-a răzbunării. </l>
                  <l>Eu merg acum în sfatul adunării </l>
                  <l>Să chem și pe-un străin venit cu mine </l>
                  <l>Din Pilos pîn-aici, că l-am rugat </l>
                  <l>Pe soțul meu Pireu să-l ia la sine </l>
                  <l>Și pînă să mă-ntorc pe la palat </l>
                  <l>Din cîmp, să-i dea-ngrijiri cum se cuvine.” </l>
                  <l>Și făr’ de-aripi a fost cuvîntul dat. </l>
                  <l>Că-ndată ce ieșit-a din odaie, </l>
                  <l>Ea-n grabă se găti, luînd o baie, </l>
                  <l>Și-ntr-alte haine-n sfîntă rugăciune </l>
                  <l>Jura mari jertfe zeilor stăpîni, </l>
                  <l>Că doar ar da ca Zevs să se răzbune! </l>
                  <l>Iar el ieși pe drum, c-o lance-n mîni, </l>
                  <l>Și-urmat de doi, și mîndri de minune, </l>
                  <l>Frumoși și mari, cu părul alb, doi cîni. </l>
                  <l>Și-Atene-i da lumină-n chipul feții, </l>
                  <l>Și stînd priveau mirați la el drumeții. </l>
                  <l>Și-n jurul lui toți prinții s-adunară </l>
                  <l>Cu multe vorbe dulci ca de femei, </l>
                  <l>Ci-n gînd purtîndu-i ura lor amară. </l>
                  <l>Dar nici nu stete mult aci-ntre ei, </l>
                  <l>Ci merse unde vechii s-așezară, </l>
                  <l>Și-Antip și Mentor și-Aliters, acei </l>
                  <l>Ce-amici au fost de mici cu-al său părinte </l>
                  <l>Și foarte deci și-acum luau aminte </l>
                  <l>Cum el spunea de drumul ce-l făcuse. </l>
                  <l>Dar iată că sosi Pireu cu-acel </l>
                  <l>Străin, pe care-n gazdă el și-l duse. </l>
                  <l>Sări deci Telemac și-a mers la el, </l>
                  <l>Să-ntîmpine pe-acel străin. Și-i spuse </l>
                  <l>Pireu dintîi, mai grabnic om, astfel: </l>
                  <l>„La mine-acasă roabe tu trimite </l>
                  <l>Să ia ce-ți dete Menelau, iubite!” </l>
                  <l>Răspunse Telemac atunci: „Piree, </l>
                  <l>Nu-i vreme-acum să mai trimit femei, </l>
                  <l>Căci nu pot ști sfîrșitul ce-o să ieie </l>
                  <l>Aceste stări. De-i scris ca ăști mișei </l>
                  <l>Pe-ascuns în casă moartea să mi-o deie </l>
                  <l>Și-apoi să-mpart-averea mea-ntre ei, </l>
                  <l>Mai bine să te bucuri tu de ele </l>
                  <l>Decît vrun răpitor al vieții mele. </l>
                  <l>Iar dac-apoi eu însumi voi răpune </l>
                  <l>Pe prinți, atunci cînd eu voi fi voios, </l>
                  <l>Voios atunci tu-n mînă mi le pune!” </l>
                  <l>A zis, și-apoi cu-acel nenorocos </l>
                  <l>Proroc străin porni-nțeleptul june. </l>
                  <l>Sosind deci și-n palatul cel umbros </l>
                  <l>Si dîndu-și jos frumoasele mantale. </l>
                  <l>Le-au pus pe-o banc-a-ncăpătoarei sale </l>
                  <l>Și-n mîndre băi intrînd, făcur-o baie; </l>
                  <l>Iar după ce s-au uns și-n spate-au pus </l>
                  <l>Mantale moi de pănură țigaie, </l>
                  <l>Ieșind ședeau pe bănci cu spete sus. </l>
                  <l>Cu alb lighean de-argint veni-n odaie </l>
                  <l>O fat-apoi și apă le-a adus </l>
                  <l>In foarte mîndre de-aur ibricele, </l>
                  <l>Turnîndu-le pe mîni ca să se spele, </l>
                  <l>Și-ntinse-n fața lor apoi o masă. </l>
                  <l>Venind găzdoaia, pîne-aduse ea. </l>
                  <l>Puind mîncări mai multe cîte-n casă </l>
                  <l>Le-avea-n dulapuri gata, și-i poftea. </l>
                  <l>Iar mamă-sa, pe-un jelț a ei retrasă </l>
                  <l>Spre fundul salei celei largi, ședea </l>
                  <l>Torcînd din furcă-n fir supțire lîna, </l>
                  <l>Iar ei mîncau rupînd fripturi cu mîna. </l>
                  <l>Și-a zis crăiasa printre-oftaturi grele: </l>
                  <l>„Acum eu deci, suindu-mă-n iatac, </l>
                  <l>Culca-mă-voi, că doar o să mă-nșele </l>
                  <l>Un somn în patul, dulce Telemac, </l>
                  <l>Cel vecinic ud de lacrimile mele </l>
                  <l>Și-n care-acum de-a pururi nu-mi mai tac </l>
                  <l>Suspinele, de cînd la blăstămatul </l>
                  <l>De Iliu-mi merse cu-alti ahei bărbatul! </l>
                  <l>Căci iată, prinții-ndată au să vie, </l>
                  <l>Și nu mi-ai povestit nimic, să știu, </l>
                  <l>Că nu te-ai îndurat să-mi spui și mie </l>
                  <l>De-i mort iubitul tat-al tău, ori viu </l>
                  <l>Și lumea despre el ce-anume știe!” </l>
                  <l>Răspunse-atunci vorbind iubitu-i fiu: </l>
                  <l>,,Să-ți spui deci, mamă, tot, și-apoi alege. </l>
                  <l>Am mers în Pilos la vestitul rege, </l>
                  <l>La Nestor deci, și-n casa iui bogată </l>
                  <l>Cu drag el m-ospăta și fui primit </l>
                  <l>Precum primește iubitorul tată </l>
                  <l>Pe fiul său, pe cel de mult dorit, </l>
                  <l>Că-i fu pribeag prin țară-nstrăinată </l>
                  <l>Și-acasă iar de-abia-i numai venit; </l>
                  <l>Așa deci m-ospăta cu grijă mare, </l>
                  <l>Cu mulți ai săi slăviți feciori ce-i are. </l>
                  <l>Iar de-altele ce-ntrebi apoi, iubite, </l>
                  <l>Eu n-aș putea să spui nimic de el </l>
                  <l>Decit ce știu și eu din auzite </l>
                  <l>Și n-aș voi, firește, să te-nșel. </l>
                  <l>Deci n-am s-ascund ca lucruri tăinuite </l>
                  <l>Ce-mi spuse-odată moșul mării-acel </l>
                  <l>Ce spune-adevărat; pe-acestea toate </l>
                  <l>Cu drag eu ți le spui și drept, nepoate. </l>
                  <l>Spunea că l-a văzut cu mari suspine </l>
                  <l>Plîngînd într-un ostrov, stăpîna cui </l>
                  <l>Cu foarte multă silă prins îl ține, </l>
                  <l>Calipso nimfa, iar scăpare nu-i, </l>
                  <l>Căci n-are navă și nici soți cu sine </l>
                  <l>Să plece-odată-n dulce țara lui.» </l>
                  <l>Atît știu și-Atridele să-mi spuie. </l>
                  <l>Văzui că drum deci de-altă știre nu e. </l>
                  <l>Plecai spre țara mea. Și-avui norocul </l>
                  <l>Că zeii-au dat un vînt cum l-am dorit, </l>
                  <l>Și-așa-mi văzui și țara mea și locul.” </l>
                  <l>Ea stînd îl asculta cu gînd uimit. </l>
                  <l>Vorbi atunci Teoclimen prorocul: </l>
                  <l>„Femeie-a regelui cel mult slăvit! </l>
                  <l>El nu ți-a spus deplin. Să-ți spui eu toate, </l>
                  <l>Să știi cum e, nu numai cum se poate. </l>
                  <l>Deci Zevs, întîiul zeu, m-asculte dară, </l>
                  <l>Și sfînta vatră unde-acum ajuns </l>
                  <l>Sînt oaspe-al mesei regelui, că-n țară </l>
                  <l>Sosit e Odiseu! Și-ori stă ascuns, </l>
                  <l>Ori umblă iscodind, și-o moarte-amară </l>
                  <l>Gătește-acestor prinți ce i-au pătruns </l>
                  <l>Hoțește-n casă; și le știu acestea, </l>
                  <l>Căci șoim văzui care-mi aduse vestea </l>
                  <l>De bietul tata însă n-auzise, </l>
                  <l>Așa spunea, nicicînd și nicăiri </l>
                  <l>Vorbind vrun om să spuie-ori că murise, </l>
                  <l>Ori este viu; deci n-are-atare știri. </l>
                  <l>Acestea le spunea, dar mă trimise </l>
                  <l>La cel deprins cu vuiete de-oștiri, </l>
                  <l>La blondul Menelau, și-mi dete dară </l>
                  <l>Și cai și car să merg la el în țară. </l>
                  <l>Acolo deci văzui pe lăudata </l>
                  <l>Elena, pentru care marii zei </l>
                  <l>Au vrut să rabde-atîtea și sfărmata </l>
                  <l>Oștire-a Troiei și sărmanii-ahei. </l>
                  <l>Atridul deci văzîndu-mă-ntrebat-a </l>
                  <l>Ce vreau prin Sparta și-a mea grijă ce-i? </l>
                  <l>Iar eu i-am spus tot răul ce ne-ajunse. </l>
                  <l>Și atunci vorbind el astfel îmi răspunse: </l>
                  <l>«În patul unui om atît de tare </l>
                  <l>Au vrut să doarmă deci cei slabi și răi! </l>
                  <l>Dar cum cînd o cerboaică, biata, care </l>
                  <l>Își culc-abia născuții pui ai săi </l>
                  <l>În locul unde-un leu culcușu-l are </l>
                  <l>Și pleacă la păscut prin munți și văi, </l>
                  <l>Iar leu-ntrînd în cuib, sub labă-i pune </l>
                  <l>Și-așa c-o moarte jalnică-i răpune, </l>
                  <l>Așa cu ei va face și-al tău tată! </l>
                  <l>Vai, dare-ar Zevs să fie-așa cum știu </l>
                  <l>Că-n Lesbos fu,-n cetatea cea bogată, </l>
                  <l>Cînd ceart-avînd cu-al Filomelei fiu, </l>
                  <l>Sculîndu-se-l trînti cumplit odată, </l>
                  <l>De-au rîs aheii toți; așa, de-i viu, </l>
                  <l>Să dea acasă gloatei pețitoare </l>
                  <l>Sfîrșit amar și-amară-nsurătoare! </l>
                  <l>Pe cînd ședeam la nava-ncovoiată </l>
                  <l>Și-am și vestit pe Telemac strigînd!” </l>
                  <l>Răspunse doamna deci: „De-ar fi vrodată </l>
                  <l>Și-așa cum zici, vedere-ai tu-n curînd </l>
                  <l>Ce prietin te-aș avea și ce răsplată </l>
                  <l>Ți-aș da-n averi, încît să zică-n gînd </l>
                  <l>«Ferice om!» cîți te-ar vedea, străine!” </l>
                  <l>Atari vorbeau cuvinte-aci-ntre sine. </l>
                  <l>Ci-n ăst răstimp lîngă palat, pe latul </l>
                  <l>Și mîndrul loc cel netezit de ei, </l>
                  <l>Stînd prinții-și petreceau cu aruncatul </l>
                  <l>De lănci și discuri, ca și de-obicei. </l>
                  <l>Era pe-al mesei timp, și prin palatul </l>
                  <l>Cel larg veneau păstorii-acum, acei </l>
                  <l>Ce-aveau tot insul să-și aducă vita. </l>
                  <l>Văzîndu-i deci venind, așa vorbit-a </l>
                  <l>Medon, căci dintre crainici el fusese </l>
                  <l>Iubitu-acestor prinți și nencetat </l>
                  <l>Al lor părtaș la jocuri și la mese: </l>
                  <l>„Acum, flăcăi, destul v-ați desfătat </l>
                  <l>Cu-aceste jocuri vrednice și-alese, </l>
                  <l>Și-i timp s-așternem mesele-n palat, </l>
                  <l>răci de-orișice te poți în lume teme, </l>
                  <l>Dar de-una nu: că-i rău să-mbuci la vreme!” </l>
                  <l>Grozav plăcu frumseța glumei sale! </l>
                  <l>Și-n clipă toți urmară ce le-a spus. </l>
                  <l>Deci dar intrînd cu toții-acum prin sale, </l>
                  <l>Grăbiți pe bănci și scaune și-au pus </l>
                  <l>Zvîrlite-a valma mîndrele mantale, </l>
                  <l>Și-așa tăiau ce slugile-au adus, </l>
                  <l>Berbeci și țapi și vieri și stearpa vacă </l>
                  <l>Și-un prînz crăiesc au și-nceput să-și facă. </l>
                  <l>Iar ceialalți la stîna de la țară </l>
                  <l>Erau gătiți, purcarul și-Odiseu, </l>
                  <l>Să plece-acum spre-oraș. Deci se sculară </l>
                  <l>Și-acest îndemn i-l dete deci Evmeu: </l>
                  <l>„Acum de vrei să mergi, străine, dară, </l>
                  <l>Precum mi-a poruncit stăpînul meu, </l>
                  <l>(Măcar c-aș vrea, decît drumeț al străzii, </l>
                  <l>Să-mi stai mai bine-aici. străjer ogrăzii, </l>
                  <l>Dar prea mă rușinez și mi-e și frică </l>
                  <l>Să nu te duc, căci poate Telemac </l>
                  <l>Să-mi fac-apoi mustrare și-o să-mi zică, </l>
                  <l>Și-orice dojeni stăpînii ți le fac </l>
                  <l>Atît de-amare nu-știu-cum îți pică), </l>
                  <l>E timp să mergem, bietule sărac, </l>
                  <l>Căci soarele spre-a patra strajă trece </l>
                  <l>Și-apoi pe-amurg dă umbra și-i mai rece.” </l>
                  <l>Răspunse deci Ulis și-a zis cuvinte: </l>
                  <l>„Pricep și-ascult și haidem dar! Că, zău, </l>
                  <l>Mi-e zor să plec. Deci ia-o tu nainte. </l>
                  <l>Iar dac-ar fi să vezi pe drumul tău </l>
                  <l>Vro ghioagă bună-n drum, să-ți fie-aminte, </l>
                  <l>S-o am sprijin, că zici că-i drumul rău.” </l>
                  <l>A zis, punîndu-și rupta traistă-n spate, </l>
                  <l>Cu sfori de tei și zdrențele-atîmate. </l>
                  <l>O bună ghioagă-i dete deci în mînă </l>
                  <l>Evmeu apoi, și-au și purces curînd, </l>
                  <l>Iar paznici cînii i-au rămas la stînă </l>
                  <l>Și ceialalți păstori. Și-așa mergînd, </l>
                  <l>Evmeu ducea-n făptura cea bătrînă </l>
                  <l>Și-asemeni unui biet golan flămînd </l>
                  <l>Pe dulcele-i stăpîn, proptit pe-o bîtă, </l>
                  <l>Un gîrbov moș în zdreanța lui urîtă. </l>
                  <l>Deci cînd acum pe zgrunțuroasa cale </l>
                  <l>Erau mai lîng-oraș ei călători, </l>
                  <l>Aproape de fîntîna cea din vale, </l>
                  <l>Frumos zidită, unde iubitori </l>
                  <l>De apă plopi în juru-ogrăzii sale </l>
                  <l>Un cerc făceau, frumos ocolitori, </l>
                  <l>Și sus pe culme-n mijlocul verdeții </l>
                  <l>Altar de jertfă-n oare toți drumeții </l>
                  <l>Intrau să facă nimfelor naiade, </l>
                  <l>Trecînd pe-acolo sfînta jertf-a lor, </l>
                  <l>Și larg de sub altar cu vuiet cade </l>
                  <l>Frumos și rece-un limpede izvor </l>
                  <l>(Pe care, deci, Itacul Pterelade, </l>
                  <l>Pollctor și Nerit pentru popor </l>
                  <l>Au fost clădit-o, și-au zidit locașul, </l>
                  <l>De-aici să ducă apă-ntreg orașul), </l>
                  <l>Acolo-i întîlni Melantie care </l>
                  <l>Frumoase capre cari le-avea păscînd </l>
                  <l>Mai mîndre-n deal le-alese de mîncare </l>
                  <l>Acelor prinți pe azi, și scoborînd </l>
                  <l>Și-alți doi ciobani urmau a lui cărare. </l>
                  <l>Văzîndu-i deci, el și-ncepu-njurînd </l>
                  <l>Să-i mustre-n drum și foarte să-ntărîte </l>
                  <l>Pe regele-Odiseu cu-ocări urîte: </l>
                  <l>„Ei, Doamne, Doamne, mult e vorbă bună </l>
                  <l>Că duce rău pe rău! Și drepte par </l>
                  <l>Cuvintete că ce-i de-un fel s-adună! </l>
                  <l>Dar unde-acum, nevrednice purcar, </l>
                  <l>Mai duci pe-acest spurcat și-mpușcă-n lună, </l>
                  <l>Lingău de mese care stă hoinar </l>
                  <l>De uși frecîndu-și coatele bătrîne, </l>
                  <l>Nu spăzi și lănci cerșind, ci coji de pîne! </l>
                  <l>De-ai vrea să-mi speli, golane,-n stînă vase, </l>
                  <l>Să mături curți și crengi să tai la iezi, </l>
                  <l>Chiar bînd și zer ți-ai face șolduri grase. </l>
                  <l>Dar nu te trage firea să lucrezi, </l>
                  <l>C-ai prins năravul rău s-alergi prin case </l>
                  <l>Și stînd la prag să ceri și să oftezi, </l>
                  <l>Că-i făr’de saț a burții lăcomie! </l>
                  <l>Ci-ți spui, Evmee, și-asta o să fie, </l>
                  <l>Că dacă-i dete-n cap cumva să cate </l>
                  <l>Vrun rost de hrană la palat, i-o spui </l>
                  <l>Că multe fi-vor scaune-aruncate </l>
                  <l>De mîna prinților în capul lui </l>
                  <l>Și cum mai au să i se spargă-n spate </l>
                  <l>Cînd fi-va huiduit cu mare hui!” </l>
                  <l>A zis, și-apoi trecînd izbi păstorul, </l>
                  <l>De prost, în șold pe-Ulise cu piciorul. </l>
                  <l>Dar nu-l putu clinti, necum afară </l>
                  <l>Să-l dea din drum, cum vruse-acest mișel. </l>
                  <l>Gîndi deci Odiseu că ori să sară </l>
                  <l>Să-i ia cu ghioaga sufletul din el, </l>
                  <l>Ori sus luîndu-l să-l trîntească dară </l>
                  <l>Cu capul de pămînt. Gîndind astfel, </l>
                  <l>Rămase-apoi răbdînd și-a stat cuminte. </l>
                  <l>Evmeu îns-a strigat atunci cuvinte </l>
                  <l>Cu mînile spre cer: „Părinte tată! </l>
                  <l>Și nimfe, fete-ale lui Zevs! Vă cei </l>
                  <l>Că, dacă Odiseu v-a ars bogată </l>
                  <l>Vro jertfă-n prapur gras, de iezi și miei, </l>
                  <l>Să faceți, zîne, să se-ntoarc-odată </l>
                  <l>Acas-al meu stăpîn, adus de zei! </l>
                  <l>Ah, cum ți-ar zmulge fala, nu te teme, </l>
                  <l>Că bați hoinar orașu-n orice vreme, </l>
                  <l>Iar răi păstorii-n cîmp fac jaf în vite!” </l>
                  <l>Răspunse-atunci Melant: „Olio, ce-ai spus, </l>
                  <l>Tu cîne rău ce știi nelegiuite! </l>
                  <l>Bun preț pe tine-o să mai iau cînd dus </l>
                  <l>Pe-o nav-o să te vînd, s-o știi, smintite! </l>
                  <l>Trăsnească-ți-l pe Telemac de sus </l>
                  <l>Chiar azi Apoi, și-n cas-omoare-l prinții, </l>
                  <l>Precum pe-Ulis l-au stins din lume sfinții!” </l>
                  <l>A zis și i-a lăsat acolo-n cale, </l>
                  <l>Căci ei mergeau încet. Ci-n grabă el </l>
                  <l>Ajunse la palat și-ntrînd în sale, </l>
                  <l>Ședea-ntre prinți, cu Evrimac acel </l>
                  <l>Ce foarte-a fost iubitul vieții sale. </l>
                  <l>Deci servii i-au adus fripturi la fel </l>
                  <l>Ca prinților, iar vrednicei bătrîne, </l>
                  <l>Găzdoaiei dete semn s-aducă pîne. </l>
                  <l>Ci-n ăst răstimp la porți acum sosiră </l>
                  <l>Purcarul și-Odiseu; iar din palat </l>
                  <l>Sunau cîntări de boltuită liră, </l>
                  <l>Căci Femiu le cînta. Și-a apucat </l>
                  <l>De mîni atunci, și ochii lui luciră, </l>
                  <l>Ulise pe purcar și-: „Adevărat, </l>
                  <l>Evmee,-a zis — că ăsta e palatul </l>
                  <l>Pe care zici că-l are nepătatul </l>
                  <l>Acel de Odiseu! Și-oricine poate </l>
                  <l>Din multe toate să-l cunoasc-ușor! </l>
                  <l>Clădiri peste clădiri și-ncinse toate </l>
                  <l>De grosul zid al largii curți a lor </l>
                  <l>Și porți cu dou-aripi, încît nici gloate </l>
                  <l>De foarte mult și mînios popor </l>
                  <l>Nu cred c-ar fi voinice să le spargă </l>
                  <l>Spre-a da năval’ cu arme-n curtea largă. </l>
                  <l>Dar pare-mi mie-așa, ori mulți in casă </l>
                  <l>Petrec aci-n ospăț, și simt miros </l>
                  <l>De dulci mîncări ce se gătesc de masă, </l>
                  <l>Și cînd al lirii celei ce frumos </l>
                  <l>Tovarăș zeii-a orice-ospăț ne-o lasă.” </l>
                  <l>Și vorbe-atunci atari Evmeu a scos: </l>
                  <l>„Ușor le-ai cunoscut, și nu-i mirare, </l>
                  <l>Că-n toate-arăți priceperea ta mare. </l>
                  <l>Dar noi să ne gîndim, cum e mai bine </l>
                  <l>Să-ntrăm aici? Ori tu să intri-ntins </l>
                  <l>La prinți de-ntîi, iar eu s-aștept, străine, </l>
                  <l>Ori eu întîi, ca om pe-aici deprins? </l>
                  <l>Dar intr-apoi îndată după mine, </l>
                  <l>Ca nu cumva zărindu-te vrun ins, </l>
                  <l>Cu pumni și pietre să te-alunge-afară. </l>
                  <l>Te-ndemn să judeci toate-acestea, dară.” </l>
                  <l>Răspunse vorbe el astfel vorbite: </l>
                  <l>„Pricep și știu că oamenii sînt răi. </l>
                  <l>Deci intră tu, iar eu aștept, iubite, </l>
                  <l>Deprins sînt eu cu ghionți și cu bătăi </l>
                  <l>Și nici nu-s slab de înger, căci cumplite </l>
                  <l>Răbdai și-n lupte și pe-a mării căi; </l>
                  <l>Vro cîțiva pumni mai mult e tot atîta! </l>
                  <l>Dar nu se poate-n frîu să țîi cu bîta </l>
                  <l>Arsura foamei din deșertul pîntec, </l>
                  <l>Căci n-ai cum s-o ascunzi; și pe pămînt </l>
                  <l>Ea ține lumea-n nesfîrșit frămîntec. </l>
                  <l>Au multe-n viață jalnicul lor cînt, </l>
                  <l>Ci-al foamei este cel mai jalnic cîntec! </l>
                  <l>Tot foamea-mpinge de se zbat în vînt </l>
                  <l>Și pier pe mări corăbii moarte-amară.” </l>
                  <l>Așa vorbeau ei doi prin curte-afară. </l>
                  <l>Iar bietul Arg, un cîne ce-l crescuse </l>
                  <l>Sărmanul Odiseu, dar n-a avut </l>
                  <l>De dînsul parte-apoi, căci el se duse </l>
                  <l>La Troia-n cîmp și nu l-a mai văzut, </l>
                  <l>Încet nălțat-a capul, de-unde fuse, </l>
                  <l>Și lung privi spre-un sunet cunoscut. </l>
                  <l>Pe-acesta deci ades la vînătoare </l>
                  <l>De ciute-n munți și vulpi și căprioare </l>
                  <l>L-au dus flăcăi, acum însă copoiul, </l>
                  <l>Uitat de toți, zăcea aici flămînd </l>
                  <l>Deoparte-n curtea casei pe gunoiul </l>
                  <l>Din grajd, ce sta grămadă pînă cînd </l>
                  <l>Să-l ducă slugii-n cîmp și cu săpoiul </l>
                  <l>Să-l toarne pe-un ogor. Și-așa zăcînd </l>
                  <l>Trăia-n mizeria zilelor bătrîne </l>
                  <l>Și plin de pureci părăsitul cîne. </l>
                  <l>Dar cînd acum zări-ntr-a lui orbie </l>
                  <l>Pe dragu-i domn, și-urechile voios </l>
                  <l>Plecîndu-le, bătu cu-o vrere vie </l>
                  <l>Din coad-apoi, dar n-a putut de jos </l>
                  <l>Să-și miște trupul, la stăpîn să vie. </l>
                  <l>Pe-ascuns atunci, și dîndu-i-se-n dos, </l>
                  <l>Spre-a nu-l vedea Evmeu, își șterse-o clipă </l>
                  <l>Plînsoarea Odiseu și-a zis în pripă: </l>
                  <l>„Eu nu pricep cum lasă ei să zacă </l>
                  <l>Un cîne-așa de vrednic pe gunoi! </l>
                  <l>Ce mîndru cîne! Dar eu nu știu dacă </l>
                  <l>Cu trupu-acest frumos fu bun copoi </l>
                  <l>Și iute-n pas, ca și folos să facă; </l>
                  <l>Ori fu vrun cîne-așa, și nu de soi, </l>
                  <l>Cum țin la masă cei cu bogăție, </l>
                  <l>Cari numai de frumoși sînt buni să-i ție?” </l>
                  <l>Deci dînd răspuns, așa i-ai zis, purcare: </l>
                  <l>„Acesta-i cîne-al omului acel </l>
                  <l>Ce-i dus acum și-i mort în depărtare. </l>
                  <l>De-ar fi și-acum la trup și glezne-astfel </l>
                  <l>Cum fu cînd l-a lăsat plecînd pe mare </l>
                  <l>Stăpînul său, tu te-ai uimi de el! </l>
                  <l>Căci nu-i scăpa-n tufiș nicicînd intrată </l>
                  <l>Dihania ce-o lua la goan-odată! </l>
                  <l>Dar și știa să poarte urma bine! </l>
                  <l>Acum, cum vezi, e vai de el, de cînd </l>
                  <l>Stăpînu-i dus. Căci roabelor, vezi bine, </l>
                  <l>Puțin le pasă lor că e flămînd. </l>
                  <l>Așa-și pierd robii orișice rușine </l>
                  <l>Cînd slab stăpîn ei au, și șed furînd. </l>
                  <l>Căci Zevs cînd unui om îi dă robia, </l>
                  <l>Pp-un sfert măcar îi stinge și-omenia!” </l>
                  <l>A zis și-apoi în foarte nalt clăditul </l>
                  <l>Palat intră-ntre prinții-acei dușmani. </l>
                  <l>Pe Argus însă l-a ajuns sfîrșitul </l>
                  <l>Și moartea-nchise ochii lui sărmani </l>
                  <l>Îndată ce-și văzu acum iubitul </l>
                  <l>Stăpîn, cel dus de douăzeci de ani. </l>
                  <l>Deci după ce-a intrat Evmeu în casă, </l>
                  <l>Întîi din toți cari prăznuiau la masă </l>
                  <l>Văzut a fost de Telemac, feciorul, </l>
                  <l>Și-i dete semn să vie lîngă el. </l>
                  <l>Cătă-mprejur un scaun deci păstorul </l>
                  <l>Și-ndat-a și găsit și-a tras pe-acel </l>
                  <l>Pe care sta de-altdată-mpărțitorul </l>
                  <l>De cărnuri între prinți. Șezu astfel </l>
                  <l>În fața lui; și pîne-un serv aduse </l>
                  <l>Și multe-n fața lui fripturi îi puse. </l>
                  <l>Curînd deci și-Odiseu intra-n odaie </l>
                  <l>Proptit pe ghioaga lui, neputincios </l>
                  <l>Bătrîn murdar în foarte rele straie. </l>
                  <l>Acolo-n pragul cel de frasin gros, </l>
                  <l>Ai cui ușiori s-a străduit să-i taie </l>
                  <l>Un meșter bun din lemn de chiparos </l>
                  <l>Și-o lucie față priceput le dete, </l>
                  <l>Proptit de-acești ușiori Ulise stete. </l>
                  <l>Vorbi deci Telemac cătră vecinul </l>
                  <l>Din fața sa, Evmeu, și-apoi curînd </l>
                  <l>Luă și-o pîne-ntreagă și cu plinul </l>
                  <l>Fripturi cîte-a cuprins în mîni, zicînd: </l>
                  <l>„Te du cu-acestea să cinstești străinul </l>
                  <l>Și-i spune-așa, că însuși el umblînd </l>
                  <l>Să ceară de la toți și să se poarte, </l>
                  <l>Căci pentr-un om sărac rușinea-i moarte!” </l>
                  <l>Îi zise-așa. Și-Evmeu, părîndu-i bine, </l>
                  <l>S-a dus și-a zis cu foarte bune vreri: </l>
                  <l>„Îți dă acestea Telemac, străine, </l>
                  <l>Și-a spus să mergi pe rînd la toți să ceri, </l>
                  <l>Căci pier golanii cei ce-s cu rușine!” </l>
                  <l>Răspunse Odiseu: „Să-i dea puteri </l>
                  <l>Și cinste Zevs lui Telemac, crescîndu-l, </l>
                  <l>Și-i facă tot ce-i poartă-n suflet gîndul.” </l>
                  <l>A zis. Și-apoi cu mîni încăpătoare </l>
                  <l>Luînd, el puse tot ce i-a adus </l>
                  <l>Pe traista ruptă, jos, lîngă picioare. </l>
                  <l>Și-așa, cît timp cînta din scaun sus </l>
                  <l>Al lirii glas cîntări desfătătoare, </l>
                  <l>Mînca și el. Iar cînd sfîrșire-a pus </l>
                  <l>Cîntării ei, găti și el mîncatul. </l>
                  <l>Iar prinții-acum umpleau de chiu palatul. </l>
                  <l>Și-Atene, care-n om îndemnuri pune, </l>
                  <l>Venind la Odiseu i-a dat prin gînd </l>
                  <l>Să mearg-acum prin sală și s-adune </l>
                  <l>Bucăți rămase, de la toți pe rînd, </l>
                  <l>Să vadă care-i om cu gînduri bune </l>
                  <l>Și drept, și care nu-i nici drept, nici blînd. </l>
                  <l>Dar nici așa n-a fost ursita sorții </l>
                  <l>Să-și poată vrunu-abate clipa morții! </l>
                  <l>Porni deci de la dreapta, cu rugare </l>
                  <l>Și-ntinsă mînă, foarte copleșit </l>
                  <l>De timp și de nevoi, ca unul care </l>
                  <l>De multă vreme-n lume-ar fi cerșit. </l>
                  <l>Iar ei i-au dat cu milă și mirare, </l>
                  <l>Căci nu știau de unde-o fi ieșit. </l>
                  <l>Și-așa-ntrebau: ce om o fi golanul? </l>
                  <l>Răspunse deci Melantie-atunci, ciobanul: </l>
                  <l>„Voi tineri ce doriți pe-a mea stăpînă, </l>
                  <l>Vă pot eu spune cine-i dumnealui. </l>
                  <l>Evmeu îl aducea de pe la stînă, </l>
                  <l>Pe cînd veneam și eu, căci îi văzui. </l>
                  <l>Dar cine-i el, ce soart-aici îl mînă, </l>
                  <l>Aceasta unul n-aș putea s o spui.” </l>
                  <l>A zis, iar Antinou, golind paharul, </l>
                  <l>Mustra cu vorbe și-ocăra purcarul: </l>
                  <l>„O, preaslăvit purcar! De ce cu tine </l>
                  <l>Ne-aduseși și pe-acest golan? Ori zici </l>
                  <l>Că nu-s destui prin curțile-acum pline </l>
                  <l>De-acești supărăcioși lingăi calici </l>
                  <l>Și vrei mai mulți? Ori poate-ți pare bine </l>
                  <l>Că stau prădînd atîția răi pe-aici </l>
                  <l>Pe bietul tău stăpîn cel cumsecade </l>
                  <l>Și-aduni cît poți și pe-alții ca să-l prade?” </l>
                  <l>Răspunse-atunci purcarul: „Antinoe, </l>
                  <l>Din buni părinți ești tu, dar rău vorbești! </l>
                  <l>Ce om a mers cîndva de bunăvoie </l>
                  <l>S-aducă vrun străin, cum tu cîrtești, </l>
                  <l>De nu-i cumva vrun om ursit de Joe </l>
                  <l>Să poat-aduce mari foloase-obștești: </l>
                  <l>Proroc, ori vraci, ori meșter al clădirii, </l>
                  <l>Ori dulce-un cîntăreț vestit al lirii. </l>
                  <l>Pe-atari îi caută cei cuminți și-i cheamă; </l>
                  <l>Dar cine-i prost să cheme pe-un golan </l>
                  <l>De care ți-e rușine-ori chiar și teamă? </l>
                  <l>Dar tu-ntre prinți ești slugilor dușman </l>
                  <l>Aci-n palat, și mie mai cu seamă! </l>
                  <l>Dar pînă-i Telemac din an în an </l>
                  <l>Tot mai stăpîn, și-i vie doamna-n casă, </l>
                  <l>De ura ta ce-mi porți nimic nu-mi pasă!” </l>
                  <l>Deci zise Telemac: „Te rog, pricepe </l>
                  <l>Și nu schimba, Evmee,-acum șiroi </l>
                  <l>De vorbe cu-Antinou, că iar începe! </l>
                  <l>El are-un rău nărav să-nțepe-n noi </l>
                  <l>Și-ndeamn-apoi și pe-alți flăcăi să-nțepe.” </l>
                  <l>A zis. Și spre-Antinou se-ntoarse-apoi: </l>
                  <l>„O, da! Tu, Antinou, ca și-un părinte </l>
                  <l>Pe-al său copil, mă-nveți ce e cuminte, </l>
                  <l>Că-mi spui cu vorbe tari s-alung din casă </l>
                  <l>Pe-un biet străin! Dar nu dea Dumnezeu! </l>
                  <l>Deci ia și dă-i! Ori crezi că poate-mi pasă </l>
                  <l>Că-i dai și-s trist? Dar dă-i, că zic și eu! </l>
                  <l>Te las și eu să-i dai, și maica lasă </l>
                  <l>Și-oricare alt om ce-l are Odiseu. </l>
                  <l>Dar n-ai ăst gînd, ci vrei să iai cu saltul </l>
                  <l>Tot tu și tot, și-oftezi cînd ia și altul!” </l>
                  <l>Răspunse-acel trufaș al rea-credinții: </l>
                  <l>„O, tinere semeț și rău pătruns </l>
                  <l>De nu știu ce nebun un ghimpe-al minții! </l>
                  <l>Ce vorbe sînt acestea ce-ai răspuns? </l>
                  <l>Atît cît tine de i-ar da toți prinții, </l>
                  <l>Eu cred că și trei luni i-ar fi de-ajuns, </l>
                  <l>Avînd ce roade trîndăvind, mișelul!” </l>
                  <l>A zis și s-a plecat spre scăunelul </l>
                  <l>Ce-avea sub tălpi, și-n mînă rădicîndu-l, </l>
                  <l>Spre-Ulise-l arătă c-un semn. Dar ei, </l>
                  <l>Toți ceialalți, i-au pus în sac, umplîndu-l </l>
                  <l>De pîne și fripturi și tot ce vrei. </l>
                  <l>Porni spre prag Ulise deci cu gîndul </l>
                  <l>Să guste-acum ce-i dar-acești ahei. </l>
                  <l>Deschise însă traista grea din spete </l>
                  <l>Și-oprit lîng-Antinou, în față-i stete </l>
                  <l>Ca unul care răzgîndit rămîne </l>
                  <l>Deodată-n loc: „Hai, dă-mi și tu, căci n-ai </l>
                  <l>Un chip să pari codaș de tot, stăpîne, </l>
                  <l>Ci mai curînd te-aș crede fiu de crai! </l>
                  <l>Deci negreșit tu trebuie și pîne </l>
                  <l>Mai multă decît toți de-aici să-mi dai! </l>
                  <l>Și foarte voi slăvi cinstitu-ți nume </l>
                  <l>Prin multe țări prin foarte larga lume! </l>
                  <l>Căci și eu fui ferice-n lume-odată, </l>
                  <l>Și-aveam de unde și-mi plăcea să dau </l>
                  <l>Cu pline mîni din casa mea bogată </l>
                  <l>Oricăror cerșetori cînd mă rugau; </l>
                  <l>Și slugi mulțime-aveam nenumărată </l>
                  <l>Și multe-aveam cari fac pe cîți le au </l>
                  <l>Și bine să trăiască-n orice vreme </l>
                  <l>Și plini de-averi în lume să se cheme. </l>
                  <l>Dar Zevs — căci poate-a vrut a mea pierzare </l>
                  <l>Mi-a stins norocul vieții, căci m-a-mpins </l>
                  <l>Să plec cu hoți rătăcitori pe mare. </l>
                  <l>Și-așa trecînd pe-al mării cîmp întins, </l>
                  <l>Ajunsem în Egipt, pe-al lui cel mare </l>
                  <l>Și mîndru rîu, și-acolo deci am prins </l>
                  <l>Odgoane-n mal și-am stat. Și deci, ca pază, </l>
                  <l>Pe-o parte dintre soți i-am pus să vază </l>
                  <l>De nave-n mal, iar pe-alții să se ducă </l>
                  <l>Pe dealuri cercetași. Și-au mers, dar ei, </l>
                  <l>Obraznici oameni, gata de măciucă </l>
                  <l>Și și-ncrezuți că-s tari, au fost mișei </l>
                  <l>Și-așa văzui că-ndată mi s-apucă </l>
                  <l>De jaf pe-acel pămînt, și prind femei </l>
                  <l>Și prunci ca robi și-ucid bărbații țării. </l>
                  <l>Dar cei din cîmp cu vuietul strigării </l>
                  <l>Au dat de știre celor din cetate, </l>
                  <l>Și-apoi pe-alboarea sfintei dimineți </l>
                  <l>Ieșir-aceștia, oști nenumărate, </l>
                  <l>Pedeștri-o seamă și-alții călăreți, </l>
                  <l>Și-ntregul cîmp s-umplu de-nfiorate </l>
                  <l>Luciri de suliți cari răpun vieți, </l>
                  <l>Iar Zevs acel ce fulgeră și tună </l>
                  <l>O spaim-a pus în soții mei, nebună, </l>
                  <l>Și-a stins orice putinț-a-mpotrivirii, </l>
                  <l>Căci multe-acum aduse-al sorții pas </l>
                  <l>Din mii de părți strîmtorile pieririi. </l>
                  <l>Deci mulți am și pierit; cine-a rămas </l>
                  <l>Fu dus ca rob la muncile silirii. </l>
                  <l>Pe mine-apoi lui Dmetor a lui las </l>
                  <l>M-au dat ca rob, străin din întîmplare </l>
                  <l>Sosit pe-aici, și-n Chipr-un rege mare. </l>
                  <l>De-acolo, suferind cumplite rele, </l>
                  <l>Sosii pe-aici, căci soarta poate vrea.” </l>
                  <l>Vorbi deci Antinou cuvinte grele: </l>
                  <l>„Ce demon mi te-aduse-aici belea </l>
                  <l>Pe-al nostru cap, și-o coabe-a mesei mele? </l>
                  <l>La mijloc stăi! Și nu la masa mea, </l>
                  <l>Să nu te fac s-ajungi, de palme friptul, </l>
                  <l>Din nou să-ți vezi și-amar plîngînd Egiptul </l>
                  <l>Rar om obraznic și-ndrăzneț ca tine! </l>
                  <l>Te-arăți golan în fața fiecui, </l>
                  <l>Și toți îți dau prostește-așa, vezi bine, </l>
                  <l>Că nici cruțare și nici milă nu-i </l>
                  <l>În cei ce stau prădînd averi străine! </l>
                  <l>Nu dă aici nici unul dintr-al lui, </l>
                  <l>Ci-averea de hăram o fac pomană, </l>
                  <l>Că-și văd în faț-acest prăpăd de hrană.” </l>
                  <l>Trăgîndu-se-Odiseu a zis cuvinte: </l>
                  <l>„Oh, tată Zevs! Cum văd, tu dară n-ai, </l>
                  <l>Deși ești om frumos, nici strop de minte! </l>
                  <l>În casa ta tu te zgîrcești să dai </l>
                  <l>Și sare unui om; căci denainte </l>
                  <l>Atît de multe-aici grămezi le ai </l>
                  <l>Și nu te-nduri să-mi dai un sfărm de pîne! </l>
                  <l>Sărman de el, de-ți ții prin cas-un cîne!” </l>
                  <l>A zis, iar Antinou, cuprins de furii, </l>
                  <l>Răspunse-atunci, pieziș privind la el: </l>
                  <l>„Să-ți punem noi acum un lacăt gurii, </l>
                  <l>Să-ți fie-nvăț, să nu mai fii mișel, </l>
                  <l>Acum cînd în sfîrșit spui chiar injurii!” </l>
                  <l>Vorbind, luă frumosul scăunel </l>
                  <l>Și-n furie spre-Odiseu cu-acesta dete, </l>
                  <l>Lovindu-l sus la umăr, între spete. </l>
                  <l>Răspunse Antinou și mai cu ură: </l>
                  <l>„Ei, taci acum și șezi la locul tău, </l>
                  <l>Ori pleacă-ntr-alte părți! și taci din gură, </l>
                  <l>Să nu mi te tîrască vrun flăcău </l>
                  <l>De-o mîn-ori de-un picior, tu secătură </l>
                  <l>De om ce ești, bătut de-acesta rău!” </l>
                  <l>A zis, iar prinții foarte-avură ciudă </l>
                  <l>Și-așa ziceau, vorbind ca să-i audă: </l>
                  <l>„N-a fost cuminte să-l lovești! Dar dacă </l>
                  <l>Ăst biet străin e zeu din cerul sfînt? </l>
                  <l>Că-n zdrențe zeii-adeseori se-mbracă </l>
                  <l>Și umbl-astfel prin țări, schimbați cum sînt, </l>
                  <l>Căci pot așa cum vreau să se prefacă, </l>
                  <l>Să vadă drepții-ori răii pe pămînt.” </l>
                  <l>Așa deci pe-Antinou ei îl certară; </l>
                  <l>Dar lui nici nu-i păsa de-a lor ocară. </l>
                  <l>Iar inima din Telemac s-umpluse </l>
                  <l>De plîns văzînd pe tată-său lovit, </l>
                  <l>Ci-n drum s-ajungă-n ochi zăgaz îi puse, </l>
                  <l>Dar capul în tăcere l-a clătit </l>
                  <l>Și-amar un gînd în suflet el își puse. </l>
                  <l>Iar cînd și-n casă doamnei i-au vestit, </l>
                  <l>Ea zise-ntre femei, țesînd acolo: </l>
                  <l>„Lovi-l-ar pe-Antinou chiar azi Apolo!” </l>
                  <l>Și-a fost ăst dor și-al roabei cei bătrîne, </l>
                  <l>Evrinoma: „De-ar fi cum noi am vrea, </l>
                  <l>Nici unul n-ar vedea ce zi e mîne!” </l>
                  <l>Vorbind deci doamna, iarăși zise ea: </l>
                  <l>„Ah, toți îmi sînt dușmani, cu vreri de cîne, </l>
                  <l>Căci toți urzesc tot rele-n casa mea! </l>
                  <l>Dar mai cu seamă Antinou, și-n rele </l>
                  <l>Și-n tot ce face-i coabea casei mele! </l>
                  <l>Un biet de nevoiaș umblînd cerșește </l>
                  <l>La toți cei din palat, și-avînd de el </l>
                  <l>O milă toți, căci foamea rea-l silește, </l>
                  <l>Îi dau cu drag, ori mult, ori puțintel, </l>
                  <l>Și-i umplu traista; el însă-l lovește </l>
                  <l>La umăr sus, zvîrlind un scăunel!” </l>
                  <l>Așa vorbea-ntre fete ea-n năvală, </l>
                  <l>În vreme ce-Odiseu mînca prin sală. </l>
                  <l>Crăiasa deci chemă p-Evmeu la sine </l>
                  <l>Și-a zis așa: „Ia du-mi-te, Evmeu, </l>
                  <l>Și cheamă-l pe străin aici la mine, </l>
                  <l>Căci vreau să-l și mîngîi, și poate vreu </l>
                  <l>Să-l și descos, că-n multe țări străine </l>
                  <l>El ori văzu cu ochii pe-Odiseu, </l>
                  <l>Ori știe lucruri ce se pot și crede, </l>
                  <l>Căci multe țări umblat-a, cum se vede!” </l>
                  <l>Evmeu răspunse-așa: „Ai gînduri bune, </l>
                  <l>Crăiasă doamnă! Numai de-ar tăcea </l>
                  <l>Aheii-n sală, și ți-ar fi minune </l>
                  <l>S-asculți cuvîntul lui și ți-ar plăcea! </l>
                  <l>La mine doar-a mas și știu ce spune: </l>
                  <l>Trei zile-acum de cînd e-n casa mea, </l>
                  <l>Că-ntîi și-ntii la mine-ajunse-n casă. </l>
                  <l>Fugind de pe-o corabie-n prund rămasă, </l>
                  <l>Și tot n-a pus un capăt povestirii! </l>
                  <l>Cum stă uimit și-ascultă deci un ins </l>
                  <l>La mult duiosul cîntăreț al lirii </l>
                  <l>Cel mult iubit de zei, și stă cuprins </l>
                  <l>Poporu-ntreg de-un farmec al uimirii </l>
                  <l>Și-ar vrea s-asculte-n nesfîrșit întins, </l>
                  <l>Așa </l>
                  <l>Din Creta zice el c-ar fi, din țara </l>
                  <l>Lui Minos deci, și c-ar fi fost amici </l>
                  <l>Cu regele-Odiseu, dar foarte-amara </l>
                  <l>Ursit-a lui l-a pribegit pe-aici, </l>
                  <l>Răbdînd pribeag și foamea rea și-ocara. </l>
                  <l>Și spune de-Odiseu că-i viu și nici </l>
                  <l>Departe nu-i, ci la tesproți, și-i bine, </l>
                  <l>Și-i vesel, plin de-averi, pe drum și vine.” </l>
                  <l>Răspunse Penelope-apoi: „Deci du-te, </l>
                  <l>S-aud și eu cuvîntul lui, că mor! </l>
                  <l>Iar ei cu inimi vesele făcute </l>
                  <l>Să stea prin curți, prin sale, pe-unde vor, </l>
                  <l>Căci lor le stau întregi și nebăute </l>
                  <l>Averile ce au prin casa lor, </l>
                  <l>Și grîul în hambar și vinu-n cană, </l>
                  <l>Căci numai pentru proprii slugi dau hrană, </l>
                  <l>Dar nu ca mie-aici, că-mi stau grămadă </l>
                  <l>Și taie-n casa noastră boi mereu </l>
                  <l>Și oi și capre și hoțește pradă </l>
                  <l>Și făr’ de cumpăt negrul vin mi-l beu, </l>
                  <l>Și toate-acum cumplit încep să scadă! </l>
                  <l>Căci n-am în cas-un om ca pe-Odiseu, </l>
                  <l>S-alunge-acest blăstăm, și nimeni nu e </l>
                  <l>Un frîu atîtor oameni răi să puie! </l>
                  <l>Ah, dacă mi-ar veni-ndărăt bărbatul, </l>
                  <l>Ce iute-atunci, de fiul său urmat, </l>
                  <l>Ar bate prinții și-ar albi palatul!” </l>
                  <l>A zis, și-atunci în sal-a strănutat </l>
                  <l>Iubitul fiu al ei, iar strănutatul </l>
                  <l>Umplu de zgomot marele palat. </l>
                  <l>Zîmbi deci Penelope-atunci o clipă </l>
                  <l>Și-i zise lui Evmeu cu multă pripă: </l>
                  <l>„Haid, du-te-acum și cheamă-mi-l odată, </l>
                  <l>Nu vezi c-a strănutat iubitu-mi fiu </l>
                  <l>La tot ce-am spus? Deci moarte li s-arată </l>
                  <l>Și nici nu va scăpa nici unul viu </l>
                  <l>De soarta sa și-ursita-nfricoșată! </l>
                  <l>Și-așa să știi, că dacă văd și știu </l>
                  <l>Că spune-adevărat și-l cred ce spune, </l>
                  <l>Îi dau manta și-un rînd de haine bune!” </l>
                  <l>Și-Evmeu, îndată ce-auzi cuvinte </l>
                  <l>Din gura doamnei, merse-n drumul lui </l>
                  <l>Și-a zis lui Odiseu, și-i sta năinte: </l>
                  <l>„Străine taică, m-a trimis să-ți spui </l>
                  <l>Cinstita Penelope cea cuminte </l>
                  <l>Să mergi la ea, căci foarte, cum văzui, </l>
                  <l>Ar vrea ceva să mi te-ntrebe-anume </l>
                  <l>De soțul ei cel dus de mult prin lume. </l>
                  <l>Iar dacă va cunoaște despre tine </l>
                  <l>Că bune vești și-adevărate-i dai, </l>
                  <l>Un rînd de haine vei avea, străine, </l>
                  <l>Căci asta-i lipsa cea dintîi ce-o ai. </l>
                  <l>Apoi, pentru mîncarea ta, vezi bine, </l>
                  <l>Cerșind o să cîștigi cum cîștigai </l>
                  <l>Și-ntr-alte părți, că darnicii-o să-ți deie!” </l>
                  <l>Răspunse deci Ulis și-a zis: „Evmee! </l>
                  <l>Eu foarte bucuros și drept aș spune </l>
                  <l>Cinstitei doamne, fetei lui Icar, </l>
                  <l>Căci multe știu de el, c-am dus și bune </l>
                  <l>Cu el în rînd, dar foarte mult și-amar. </l>
                  <l>Dar frică port de mințile nebune </l>
                  <l>Ce-au prinții ăștia, căci ei n-au măcar </l>
                  <l>Pe zei în gînd, și-și fac deci silnicia, </l>
                  <l>Căci pînă-n cer le-ajunge-obrăznicia. </l>
                  <l>Și chiar acum, umblînd prin casă, dete </l>
                  <l>— Și fără ca să-i fac vrun rău, nici lui, </l>
                  <l>Nici altora — și mă lovi-ntre spete </l>
                  <l>Ăst om c-un scaun, și rănit eu fui. </l>
                  <l>Și nici un prinț într-ajutor nu-mi stete, </l>
                  <l>Nici însuși Telemac! Tu deci să-i spui </l>
                  <l>Și du cuvînt crăiesei prea-nțelepte </l>
                  <l>Că pînă mai pe-al nopții-amurg s-aștepte, </l>
                  <l>Și-atunci mă-ntrebe și-o să-i spui cînd vine </l>
                  <l>Și cum iubitu-i soț, și pe-unde-a fost. </l>
                  <l>Și-o rog să stea mai lîngă foc cu mine, </l>
                  <l>Căci foarte rupt am straiul ăsta prost; </l>
                  <l>Dar însuți știi, că doară-n deal la tine </l>
                  <l>Avui de-ntîi și-ntîi un adăpost.” </l>
                  <l>A zis, și-Evmeu s-a dus apoi în rîndul </l>
                  <l>De sus al casei, și-i vorbi mustrîndu-l </l>
                  <l>Stăpîna sa: „Dar nu-l aduci? Să fie </l>
                  <l>Atît de dîrz străinul tău? Nu vrea, </l>
                  <l>Temîndu-se de-o nouă silnicie </l>
                  <l>A prinților, sau ce-i? Ori poate prea </l>
                  <l>Se simte gol și rușinat să vie? </l>
                  <l>Dar pentru cerșetori rușinea-i rea!” </l>
                  <l>Răspunse-atunci Evmeu stăpînei sale: </l>
                  <l>„Cuvinte-a spus cu bun toiag de cale, </l>
                  <l>Precum ar spune-o și-altul care-amînă </l>
                  <l>De frica ăstor cruzi o fapt-a lui. </l>
                  <l>Deci el te roagă să-l îngădui pînă </l>
                  <l>Pe-apusul zilei, iar atunci să-i spui; </l>
                  <l>Și cred și eu, crăiasa mea stăpînă, </l>
                  <l>Că-i mult mai bine la-ntrebări să-l pui </l>
                  <l>Pe-un timp cînd e-n palat mai multă pace </l>
                  <l>Și singuri voi, și-atunci să-ntrebi ce-ți place.” </l>
                  <l>Vorbind și doamna i-a-ntregit gîndirea: </l>
                  <l>„Nu-i prost străinul, orișicine-i el! </l>
                  <l>Căci nu mai sînt pe lume nicăirea </l>
                  <l>Obraznici oameni și-urzitori astfel </l>
                  <l>A tot ce naște-n gînd nelegiuirea!” </l>
                  <l>Așa vorbeau, și-a mers purcarul cel </l>
                  <l>Cu-atît de bune minți apoi să șadă </l>
                  <l>Acolo printre prinți, cu ei grămadă. </l>
                  <l>Plecîndu-și capul deci vorbi-n șoptite </l>
                  <l>Și-a zis lui Telemac: „Eu merg să mîi </l>
                  <l>La stînă-n deal, ca să păzesc, iubite, </l>
                  <l>Averea ta și-a mea. Iar tu rămîi </l>
                  <l>De paz-atîtor stări nenorocite; </l>
                  <l>Și vezi să le-ngrijești! Dar mai întîi </l>
                  <l>Păzește-ți sufletul vieții tale, </l>
                  <l>Ca nu cumva vrun rău să-ți iasă-n cale, </l>
                  <l>Căci mulți aceștia răsucesc prin minte </l>
                  <l>Al morții tale ceas și caut-un cum; </l>
                  <l>Dar dare-ar Zevs să piară mai nainte </l>
                  <l>De ce să-ți fac-un rău, și facă-i scrum!” </l>
                  <l>A zis, iar Telemac vorbi cuvinte: </l>
                  <l>„E drept ce spui, bădico! Dar acum </l>
                  <l>Să stai să guști ceva, și pleci pe urmă, </l>
                  <l>Iar mîne pînă-n zori s-aduci din turmă </l>
                  <l>Frumoșii vieri de-ospăț; și-aici pe-acasă </l>
                  <l>Purta-voi grija eu și marii zei.” </l>
                  <l>A zis, și-Evmeu mînca, șezînd la masă. </l>
                  <l>Sătul apoi, ieșit-a dintre ei </l>
                  <l>Să plece-n deal la turma sa cea grasă, </l>
                  <l>Lăsînd palatul plin de prinții cei </l>
                  <l>Ce-n joc și cînt își petreceau cu cina. </l>
                  <l>Căci jos spre-apus cădea pe cer lumina.</l>
               </lg>
            </div>
            <div type="div2">
               <head>
                  <label>Cartea XVIII</label>
                  <lb/>Iru</head>
               <lg>
                  <l>Veni apoi un cerșetor pe cale, </l>
                  <l>Prea bine-n tot orașul cunoscut </l>
                  <l>Prin groaznicul nesaț al burții sale, </l>
                  <l>Că-n veci ar fi mîncat și-ar fi băut. </l>
                  <l>Dar nu era, de-altfel, voinic în șale, </l>
                  <l>Deși era spătos și nalt crescut. </l>
                  <l>Iar nume-avea Arneu, c-așa i-l puse </l>
                  <l>Iubită maica lui cînd îl născuse, </l>
                  <l>Dar nume prinții aceștia Ir îi dară, </l>
                  <l>Findcă el ades, trimis fiind, </l>
                  <l>Umbla alergător cu vești pe-afară. </l>
                  <l>Acesta deci, ca și-alte dăți venind, </l>
                  <l>Gonea acum pe-Ulise de la scară, </l>
                  <l>Din propria-i casă, și-l mustra cîrtind: </l>
                  <l>„Haid, cară-te din prag! Aștepți tu oare </l>
                  <l>Să fii tîrît, prin curte, de picioare? </l>
                  <l>Nu vezi că toți îmi fac cu ochiul semne </l>
                  <l>Să pui pe tine mîna și să-ți trag? </l>
                  <l>Ți-aș trage eu chiar fără să mă-ndemne, </l>
                  <l>Dar mie-a mă certa nu-mi este drag. </l>
                  <l>Haid, fugi odată, ori ești surd, pesemne, </l>
                  <l>Și fă-te-n laturi mai curînd din prag, </l>
                  <l>Că-ți mut cu pumnii fălcile și gîndul!” </l>
                  <l>Răspunse Odiseu, chiorîș cătîndu-l: </l>
                  <l>„Ce vrei, nenorocitule, cu mine? </l>
                  <l>Ți-am zis ceva, și-ți fac vrun rău? Și-apoi </l>
                  <l>Să-ți dea acești flăcăi cît vreau; e bine! </l>
                  <l>Eu nu te pizmuiesc. Și pe-amîndoi </l>
                  <l>Ăst prag ne-ncape prea-ndeajuns, vecine. </l>
                  <l>La fel sîntem de nevoiași și goi! </l>
                  <l>Și cum ești tu stăpîn să-mi judeci locul? </l>
                  <l>Căci zeii sînt acei ce dau norocul! </l>
                  <l>Iar pentru mîni să știi apoi, nătînge, </l>
                  <l>Să nu mă prea poftești la harț, cum zici, </l>
                  <l>Că dacă mă-ndrăcesc, vai, rău vei plînge, </l>
                  <l>Căci și bătrîn cum sînt, o să-ți ridici </l>
                  <l>Măselele de jos, umplut de sînge, </l>
                  <l>Și singur mîne-aș fi pe prag aici, </l>
                  <l>Căci nu mai cred să te rentorci, nebune, </l>
                  <l>Și mîne-n pragul ăstei case bune!” </l>
                  <l>Răspunse Ir cu mînioasă grabă: </l>
                  <l>„N-auzi, olio, spurcatul de golan, </l>
                  <l>Cum duruie ca la cuptor o babă! </l>
                  <l>Acum ți-l prind să-l joc ca pe-un bostan, </l>
                  <l>Să-i rup toți dinții-n gura lui cea slabă, </l>
                  <l>Ca porcului ce-l prinzi păscînd prin lan! </l>
                  <l>C-un om mai tînăr vrei să-ncepi bătaia? </l>
                  <l>Te-ncinge deci, să vadă ăștia claia!” </l>
                  <l>Așa deci s-ocărau aceștia-n pragul </l>
                  <l>Cel larg cioplit, iar Antinou văzînd </l>
                  <l>Și vrînd să mai sporească-n ei arțagul, </l>
                  <l>S-a-ntors spre pețitori și-a zis rîzînd: </l>
                  <l>„Se ceartă doi golani, mai mare dragul! </l>
                  <l>Un zeu ni i-a trimis! Deci am un gînd: </l>
                  <l>Acum golanii-s numai la sudalme, </l>
                  <l>Dar haid să-i facem să se ia la palme!” </l>
                  <l>A zis, iar ei cu sărituri grăbite </l>
                  <l>S-au strîns în juru-acelor dezbrăcați. </l>
                  <l>Și-a zis deci Antinou al lui Evpite: </l>
                  <l>„Alt gînd mi-a dat prin cap; să-l ascultați </l>
                  <l>Stau două coșuri bine părpălite, </l>
                  <l>De capr-acum pe foc, voi dragi fărtați, </l>
                  <l>De sînge pline și de carne grasă, </l>
                  <l>Gătite pentru noi, pe azi la masă. </l>
                  <l>Deci, cel ce-o smulge-a celuilalt măsele </l>
                  <l>Și-o fi deci mai voinic dintr-ăștia doi, </l>
                  <l>Mergînd să-și ia pe-oricare dintre ele </l>
                  <l>Ca dreaptă plat-a-nvingerii-n război. </l>
                  <l>Și-oricînd va vrea, să aibă toate cele </l>
                  <l>La masa noastră, iar aci-ntre noi </l>
                  <l>Să-și bată ca stăpîn el singur pieptul, </l>
                  <l>Și-a-ntra vrun alt golan să n-aibă dreptul </l>
                  <l>Răspunse Odiseu, șiret și gata: </l>
                  <l>„Voi cereți să-și măsoare pumnii săi </l>
                  <l>Un biet bătrîn, ce mult amar răbdat-a, </l>
                  <l>C-un om mai tînăr, dragii mei flăcăi? </l>
                  <l>Dar ce să fac! Măndeamnă blăstămata </l>
                  <l>De foame-acum să mor aci-n bătăi. </l>
                  <l>Dar rogu-vă, și să-mi primiți cuvîntul, </l>
                  <l>Și-ntîi jurați cu toții jurămîntul! </l>
                  <l>Căci prea mă tem să nu și-l părtinească </l>
                  <l>Pe Ir acesta dintre voi vrun ins, </l>
                  <l>Și-așa deci pe nedrept să mă lovească </l>
                  <l>Cu mîna grea, ca eu să fiu învins </l>
                  <l>De cestalalt, și-apoi să mă gonească.” </l>
                  <l>Așa le-a zis, și prinții-atunci au prins </l>
                  <l>Să jure toți, așa precum dorise. </l>
                  <l>Și-a zis vorbind și fiul lui Ulise: </l>
                  <l>„De ai curaj, străine-al meu, și-ți place </l>
                  <l>S-alungi pe-acest golan, tu fă cum vrei, </l>
                  <l>Și luptă-te cu el și fii pe pace. </l>
                  <l>Să nu te temi de vrunul dintre-ahei, </l>
                  <l>Căci are-apoi cu noi cu toții-a face </l>
                  <l>Acel ce te-ar lovi. Și n-ai cu ei, </l>
                  <l>Căci eu te las, și eu sînt gazdă-n casă, </l>
                  <l>Și și-Antinou cu Evrimac te lasă.” </l>
                  <l>Așa vorbi și toți au zis că-i bine. </l>
                  <l>Sărind deci Odiseu și-a-ncins grăbit </l>
                  <l>Cu zdrențe-acele părți ce-ți fac rușine. </l>
                  <l>Și-atunci de sub rupturi i s-au zărit </l>
                  <l>Frumoasele lui șolduri, mari și pline, </l>
                  <l>Și umeri largi și-un piept de pizmuit. </l>
                  <l>Și-Atene-aproape stînd mărime-i dete, </l>
                  <l>Ca mult mai plin și mai voinic s-arete. </l>
                  <l>Uimire-atunci pe prinți i-a prins deodată </l>
                  <l>Și-așa zicea vecin cătră vecin: </l>
                  <l>„Săracul Ir! E lesne-acum s-o pată </l>
                  <l>Și-ndată-l vom vedea de sînge plin. </l>
                  <l>Dar el o vru! Căci bune oase-arată </l>
                  <l>Prin negrele lui zdrențe-acest străin!” </l>
                  <l>Iar inima din Ir bătea ca ruptă </l>
                  <l>Și-acum se cam codea să intre-n luptă. </l>
                  <l>Dar slugii l-au încins, sărind îndată </l>
                  <l>Și-apoi, și-așa speriat precum era, </l>
                  <l>L-au dus, împins cu sila, să se bată, </l>
                  <l>Iar carnea lui pe trup îi tremura. </l>
                  <l>Văzîndu-l deci cu mintea tulburată, </l>
                  <l>Îi zise Antinou și-l ocăra: </l>
                  <l>„Ehei, berbece,-acum ți-ar fi mai bine </l>
                  <l>Să nu te fi născut, sărac de tine! </l>
                  <l>Că văd că tremuri ca de-un lucru mare </l>
                  <l>De-un moș slăbit de cîtă foame-a dus! </l>
                  <l>Dar dacă-l voi vedea că e mai tare, </l>
                  <l>Așa să știi, și-i sfînt cuvîntul spus, </l>
                  <l>Căci lucrul ăsta nu de glumă-mi pare: </l>
                  <l>Te iau atunci, berbece-al meu, pe sus, </l>
                  <l>Te-azvîrl pe podul unei năvi boltite </l>
                  <l>Și-așa-n Epir, să mori, te voi trimite </l>
                  <l>La regele Ehet — auzi-mi glasul — </l>
                  <l>Că-i cel mai crud din lume-ntre stăpîni, </l>
                  <l>Să-ți taie-ntîi urechile și nasul </l>
                  <l>Cu nemiloasa sabie din mîni, </l>
                  <l>Și-apoi pe tine-așa ciuntit rămasul </l>
                  <l>De viu te-arunce ca să-ngrașe cîni!” </l>
                  <l>A zis, și-un tremur mult mai rău îl prinse; </l>
                  <l>Dar brînci îi dete-o slugă și-l împinse. </l>
                  <l>La mijloc stînd, cătau să se-ngrozească </l>
                  <l>Golanii-acum, privindu-se urît. </l>
                  <l>Gîndea deci Odiseu: ori să-l trîntească </l>
                  <l>Ușor izbindu-l scuturat de gît, </l>
                  <l>Ori tare-odată și-astfel să-l lovească </l>
                  <l>Încît să-l lase mort numaidecît. </l>
                  <l>De teama deci că-l vor cunoaște prinții, </l>
                  <l>Gîndi așa, să-i rupă numai dinții. </l>
                  <l>Cu pumnul Ir lovi c-o izbitură </l>
                  <l>În umăr pe-Odiseu, dar năvălind, </l>
                  <l>Acesta-i dete-n ceaf-o lovitură </l>
                  <l>Și țeasta se sfărmă sub pumn, trosnind. </l>
                  <l>Deci sînge-i năvăli lui Ir pe gură </l>
                  <l>Și-ntins căzu pe spate-apoi icnind, </l>
                  <l>Deci poc călcîiele-au făcut, iar dinții </l>
                  <l>Făcură-n gură cioc atunci, și prinții </l>
                  <l>Cu chiot mare mînile nălțară, </l>
                  <l>Murind de rîs. Iar Odiseu, tîrînd </l>
                  <l>Pe Iru de-un picior, l-a scos pe scară </l>
                  <l>De-a lungul curții lungi și ajungînd </l>
                  <l>La poartă-n drum, l-a pus sub gard afară, </l>
                  <l>Cu spatele la gard și ca șezînd, </l>
                  <l>I-a pus în rîs apoi în mîni toiagul, </l>
                  <l>Și-așa, privind la el, i-a zis pribeagul: </l>
                  <l>„Să stai să sperii porcii-aici și cînii! </l>
                  <l>Să nu mai fii stăpîn cum vruși să fii </l>
                  <l>Calicilor, căci alții li-s stăpînii! </l>
                  <l>Și dacă mai dorești, mai poți să vii!” </l>
                  <l>A zis, și i-a legat de brațul mînii </l>
                  <l>Urîta traistă care-avea, cred, mii </l>
                  <l>De petece și-un baier numai nadă. </l>
                  <l>Și-apoi veni din nou la prag să șadă. </l>
                  <l>Apoi rîzînd intrau și pețitorii </l>
                  <l>Și-așa-i urau: „Frumos fu lucrul tău! </l>
                  <l>Să-ți dea tot bine-n veci nemuritorii, </l>
                  <l>Căci iată ne scăpași de-acest lingău </l>
                  <l>Cu gură rea și-umblînd ca roata morii! </l>
                  <l>Acum noi în Epir la cel mai rău </l>
                  <l>Tiran, Ehet, pe-o navă-l vom trimite.” </l>
                  <l>Așa vorbeau cu laude-ntreite. </l>
                  <l>Deci inima-i rîdea, privind prin casă, </l>
                  <l>De bunul semn. Deci prinții i-au adus </l>
                  <l>Și coșul caprei cel gătit de masă </l>
                  <l>Și două pîni întregi și-apoi i-a pus </l>
                  <l>În față Amfinom și-o cupă rasă. </l>
                  <l>„Hai, taică, ia! Iar zeii cei de sus </l>
                  <l>Să-ți dea măcar de-acum noroc și bine, </l>
                  <l>Căci mult vei fi răbdat, sărac de tine!” </l>
                  <l>Răspunse Odiseu și-a zis cuvinte: </l>
                  <l>„Cuminte om tu, Amfinoame, pari; </l>
                  <l>Dar cum să nu, cu-așa de bun părinte! </l>
                  <l>Că multe bune-am auzit și-atari </l>
                  <l>De el, c-a fost cu-avere și cuminte </l>
                  <l>Și multă vaz-avea-ntre cei mal mari. </l>
                  <l>Și-așa aud, că el îți este tată; </l>
                  <l>Și pari, cum văd, un om cu judecată. </l>
                  <l>De-aceea-ți spun și-mi prinde-n cap cuvîntul: </l>
                  <l>Din cîte se tîrăsc ori suflă foc, </l>
                  <l>Nimic nu mai hrănește viu pămîntul </l>
                  <l>Decît pe om mai jalnic dobitoc! </l>
                  <l>Cît timp îi dă tot numai bine Sfîntul </l>
                  <l>Și-și mișc-ai săi genunchi din loc în loc, </l>
                  <l>Nicicînd nu-l vezi să zică el în viață </l>
                  <l>Că are-n urmă și vrun rău să pață. </l>
                  <l>Iar cînd seninii zei ii schimbă rîndul </l>
                  <l>Și-i dau și cele triste, vrînd-nevrînd </l>
                  <l>Gîndește-atunci amarul său răbdîndu-l, </l>
                  <l>El sufere, dar ciuda-n el avînd, </l>
                  <l>Căci gîndu-n om se schimb-astfel cu gîndul, </l>
                  <l>Ca zilele ce-ntr-una trec pe rînd </l>
                  <l>Și nu-i o zi cu zi asemănată! </l>
                  <l>Și eu putui să fiu ferice-odată, </l>
                  <l>Dar prea făcui lucrări făr’ de-omenie </l>
                  <l>Și făr’de rost, căci prea mult mă-ncrezui </l>
                  <l>În multa tinerei etăți tărie </l>
                  <l>Și-n tată-meu și-n frații ce-i avui. </l>
                  <l>Nicicînd nu cate omul deci să fie </l>
                  <l>Prea mîndru-n reaua nedreptate-a lui, </l>
                  <l>Ci stînd smerit el bucure-se-n pace </l>
                  <l>De-oricare dar al său, ce Zevs i-l face. </l>
                  <l>Și cîte văd nedrepte-n casa asta, </l>
                  <l>Și cîte fac acești nebuni mîncînd </l>
                  <l>Străine-averi și necinstind nevasta </l>
                  <l>Acestui biet de om departe stînd, </l>
                  <l>Pe-a cărui cas-o bate-acum năpasta! </l>
                  <l>Dar foarte cred că va sosi-n curînd, </l>
                  <l>Că-i scris așa, și-aproape este foarte. </l>
                  <l>Vai, facă Zevs atunci să scapi de moarte! </l>
                  <l>Vai, scoată-te pe-ascuns un zeu pe tine </l>
                  <l>Din cas-atunci, să nu-ntîlnești pe-acel </l>
                  <l>Bărbat cînd s-ar întoarce-acasă-n fine! </l>
                  <l>Căci numai cu omor, nu cred c-altfel </l>
                  <l>Va da sfîrșit, cînd fi-va iar, vezi bine, </l>
                  <l>Acasă, certei dintre prinți și el!” </l>
                  <l>A zis și pentru zei bău cu sete </l>
                  <l>Și cupa-n mîni lui Amfinom o dete. </l>
                  <l>Iar el s-a dus cu inimă scîrbită </l>
                  <l>Și cap plecat, că-n bunul gind al său </l>
                  <l>Simțea de-acum pierirea cea gătită </l>
                  <l>(Dar nici așa el n-a scăpat de rău, </l>
                  <l>Că-n ițe-Atene, cea de mult mîhnită, </l>
                  <l>Cumplit îl prinse și pe-acest flăcău, </l>
                  <l>Cînd bunul Telemac sfîrșit îi puse). </l>
                  <l>Șezu apoi pe-un jelț unde șezuse. </l>
                  <l>Iar prea-nțeleptei Penelope-i dete </l>
                  <l>Alt gînd Atene-acum. O prinse dor </l>
                  <l>Ca prinților din sală să s-arete </l>
                  <l>Spre-a da nebune-aripi dorinții lor </l>
                  <l>Și-astfel și-acelei stime-n care stete </l>
                  <l>La fiu și la bărbat să-i facă spor. </l>
                  <l>Surîse deci amar și-a zis agale </l>
                  <l>Evrinomei, bătrînei roabe-a sale: </l>
                  <l>„Știu eu! Dar astăzi inima mi-o spune </l>
                  <l>Să ies odată printre prinți și eu </l>
                  <l>Cum n-am mai vrut! Și-mi sînt o urîciune! </l>
                  <l>Dar vreau să mai vorbesc cu fiul meu </l>
                  <l>Și-aminte să-i aduc să nu s-adune </l>
                  <l>Cu-acești nerușinați de prinți mereu. </l>
                  <l>Căci el pe față-i linsul lor și unsul, </l>
                  <l>Dar groapă-n drum îi pregătesc pe-ascunsul </l>
                  <l>Iar ei i-a dat răspuns grăbita babă: </l>
                  <l>„Cuminte-a fost ce-ai spus! Deci fă s-ajungi </l>
                  <l>La fiu, copila mea, cît poți de-n grabă. </l>
                  <l>Ci-ntîi să mi te speli și să te ungi, </l>
                  <l>Că prea smolită pari, cu fața slabă, </l>
                  <l>Cît plîngi de-a lungul nopții celei lungi. </l>
                  <l>Și-a merge plîns-așa nu se cuvine </l>
                  <l>Și-i rău și-a plînge-așa mereu, ca tine. </l>
                  <l>Și-ai mare-acum băiat, frumos la față, </l>
                  <l>Precum te tot rugai să-l vezi ajuns </l>
                  <l>Flăcău, al mamei drag, și cu mustață!” </l>
                  <l>Iar dulcea doamn-așa i-a dat răspuns: </l>
                  <l>„Să nu-mi mai dai, te rog, așa povață </l>
                  <l>Să ies cu-obraji spălați și părul uns. </l>
                  <l>Căci nurii mei i-au stins, bătrîno, zeii </l>
                  <l>De mult, de cînd e dus Ulis cu-aheii! </l>
                  <l>Să vie îns-aici Ippodamia, </l>
                  <l>Te rog, cu Avtonoe, ca să stați </l>
                  <l>Cu mine-n sală pînă-mi dau solia, </l>
                  <l>Căci singură să merg între bărbați </l>
                  <l>Ar fi s-arăt că nu știu omenia!” </l>
                  <l>A zis, și-apoi cu pașii îndreptați </l>
                  <l>Spre-odăi la roabe-ajunse-aceasta-n clipă </l>
                  <l>Și foarte le zorea să plece-n pripă. </l>
                  <l>Atene cea cu ochi de cucuvaie </l>
                  <l>Alt lucru născoci acum. A prins </l>
                  <l>Un dulce somn pe doamn-aci-n odaie, </l>
                  <l>Durmind în pat cu fața-n sus, și-aprins </l>
                  <l>Obrazul alb de-o rumenă văpaie, </l>
                  <l>Iar trupu-ntreg așa de moale-ntins! </l>
                  <l>Și-i dete-Atene daruri peste fire, </l>
                  <l>Încît, privind-o, prinții să se mire. </l>
                  <l>Deci mîndrii-obraji ai feței înflorite </l>
                  <l>Spălatu-i-a c-un ir nemuritor, </l>
                  <l>Cu cel ce-și spală dulcea Afrodite </l>
                  <l>Obrajii ei, oricînd îi vine dor </l>
                  <l>Să meargă-n hora dulcilor Harite. </l>
                  <l>Făcu apoi, prin somnul ei ușor, </l>
                  <l>Să pară mult mai naltă și mai plină </l>
                  <l>Și alb-așa ca fildeșu-n lumină. </l>
                  <l>Durmind lăsînd-o deci, zeița merse. </l>
                  <l>Zbierînd veniră roabele, și lin </l>
                  <l>Din somn trezita doamn-atunci își șterse </l>
                  <l>Cu mînile-amîndou-obrazul plin. </l>
                  <l>„Ah, negreșit, un zeu voi să verse </l>
                  <l>Asupra mea acest ușor leșin! </l>
                  <l>Căci de-alte dăți vedenii mă-nspăimîntă. </l>
                  <l>Ah, dare-ar Artemis, fecioara sfîntă, </l>
                  <l>Să-mi dea o moarte-așa cu-ncetinelui, </l>
                  <l>S-adorm odată și să dorm mereu, </l>
                  <l>Spre-a nu jăli și neștiindu-mi țelul </l>
                  <l>Jălirii mele-atît amar al meu! </l>
                  <l>Căci plîng atîtea daruri de tot felul </l>
                  <l>Ce-avu și-n trup și-n suflet Odiseu, </l>
                  <l>El cel mai bun și-ntîiul din Ahaia!” </l>
                  <l>Și-așa-n suspine-a părăsit odaia. </l>
                  <l>Dar nu mergînd ea sîngură-ntre strînșii </l>
                  <l>Fruntași din sală, ci urmîndu-i ei </l>
                  <l>Acele două fete. Și-ntre dînșii </l>
                  <l>Cînd deci dumnezeiasca-ntre femei, </l>
                  <l>Sosind, s-opri pe prag și dulce plînșii </l>
                  <l>Obraji frumoși și i-a ferit de-ahei, </l>
                  <l>Umbrindu-și-i cu mîndru rourate </l>
                  <l>Ștergare moi, pe lîngă cap legate, </l>
                  <l>Și cînd, deoparte și-alta ei, frumoase </l>
                  <l>S-oprir-acele fete ce le-avea, </l>
                  <l>Atunci simțiră prinții-un junghi prin oase </l>
                  <l>Și-n inimi dulce-un dor care-i topea </l>
                  <l>Și-n gînd doreau, cu multe-oftaturi scoase, </l>
                  <l>Să doarmă-n pat o noapte lîngă ea. </l>
                  <l>În mijloc deci acolo-n prag ea dete </l>
                  <l>Un semn lui Telemac și-a zis: „Băiete, </l>
                  <l>Tu-ți pierzi și-a inimii și-a minții cale, </l>
                  <l>Copile-al meu! Căci pînă ce-ai fost mic, </l>
                  <l>Mai drept aveai cîntarul minții tale. </l>
                  <l>Acum, cînd ești și mare și voinic </l>
                  <l>Și-n floarea ta, așa că, stînd pe cale, </l>
                  <l>Mirați străinii te privesc și zic </l>
                  <l>C-ai fi copil al vreunui om ferice, </l>
                  <l>Azi mintea-n cap a prins să ți se strice! </l>
                  <l>Ce orb ai fost, să rabzi tu să se facă </l>
                  <l>În casa ta atare lucru rău? </l>
                  <l>Tîrît, un oaspe! Și lăsat să zacă </l>
                  <l>La gard acum! Vai, biete-al meu flăcău, </l>
                  <l>A cui rușine-o fi și-ocară dacă </l>
                  <l>El moare-acum aci-n palatul tău?” </l>
                  <l>Răspunse Telemac deci, înțeleptul: </l>
                  <l>„A ta mînie, mamă, e cu dreptul, </l>
                  <l>Și nu mă supăr orișice mi-ai spune! </l>
                  <l>Acum însă pricep și văd și știu </l>
                  <l>Și cele rele ca și cele bune, </l>
                  <l>Căci pîn-acum am fost copil brudiu. </l>
                  <l>Dar nu le pot în cumpănă eu pune </l>
                  <l>Pe toate, mam,-astfel încît să fiu </l>
                  <l>Cuminte-n tot ce fac! Că vezi tu doară, </l>
                  <l>Că răii-acești de prinți ce mă-ncunjoară </l>
                  <l>Mă fac să fiu cu mințile pierdute </l>
                  <l>De frica lor, că-s tot de spaimă plin, </l>
                  <l>Și nu e nimeni, nimeni să m-ajute! </l>
                  <l>Iar lupta dintre Ir și-acest străin </l>
                  <l>Și toate cele-n urmă petrecute </l>
                  <l>Nu prinții le-au voit; eu mai puțin! </l>
                  <l>Și-a fost mai tare-acest străin de colo. </l>
                  <l>Ah, dare-ar Zevs și-Atene-a sa și-Apolo </l>
                  <l>Așa și prinții-aceștia toti să-și lase </l>
                  <l>Ca morții capul, doborîți de-omor </l>
                  <l>Prin curte-o seamă și-alții-aici prin case! </l>
                  <l>Și-așa să se desfacă trupul lor </l>
                  <l>Bucăți de carne, sub vrun gard rămase, </l>
                  <l>Cum șade-acolo bietul cerșetor </l>
                  <l>Ca omul beat grămadă-n poarta curții, </l>
                  <l>Cu cap plecat pe largul foale-al burții. </l>
                  <l>Și nici să stea pe tălpi el nu e-n stare </l>
                  <l>Și nici să se tîrască-n drumul lui, </l>
                  <l>Acolo unde-ntoarcerea și-o are, </l>
                  <l>Că teafăr mădular nici unul nu-i </l>
                  <l>În marele lui trup, ci frînt oricare!” </l>
                  <l>Așa vorbea și-l ascultau destui, </l>
                  <l>Dar nu și Evrimac, ce-n capul mesei </l>
                  <l>Cuvinte-atari spunea-n ăst timp crăiesei: </l>
                  <l>„Oh, prea-nțeleapt-a lui Icarie fată! </l>
                  <l>Să poată să te vad-ai noștri-ahei, </l>
                  <l>Toți cei din Argosul lui las vrodată, </l>
                  <l>Cu mult ar fi mai mulți atunci acei </l>
                  <l>Ce-n casă-ți stînd cu mintea fărmecată </l>
                  <l>Din zori te-ar tot peți! Că-ntre femei </l>
                  <l>Ești cea dintîi și-n chip și-n frumusețe </l>
                  <l>Și-n multul duh al minții cei istețe!” </l>
                  <l>Răspunse Penelope-atunci cuvîntul: </l>
                  <l>„Vai, zeii-acum în noapte mi-au cuprins </l>
                  <l>Și sufletul și mi-e pustiu pămîntul, </l>
                  <l>Și mîndrul trup al meu acum e stins </l>
                  <l>De cînd aheii-n mal, pîndindu-și vîntul, </l>
                  <l>Suiți în nave pînzele-au întins, </l>
                  <l>Plecînd spre Iliu-a pururi blăstămatul </l>
                  <l>Și-mi duseră-n război cu ei bărbatul! </l>
                  <l>Dar dacă s-ar întoarce-acum, vezi bine, </l>
                  <l>Din nou stăpîn să-și fie Odiseu </l>
                  <l>Averii lui, și-ar fi aici cu mine, </l>
                  <l>Mi-ar fi mai mare, negreșit, și-al meu </l>
                  <l>Renume-atunci, și-aici și-n țări străine. </l>
                  <l>Dar foarte-acum sînt tristă, căci un zeu </l>
                  <l>Cu mult amar a vrut să mă mai bată! </l>
                  <l>Și-a spus-o el! Că-ntr-adevăr odată, </l>
                  <l>Pe cînd porni și el spre-amara-i soarte, </l>
                  <l>Ținîndu-mi dreapta-n dreapta lui, zicea: </l>
                  <l>«Nu cred, nevastă, c-or scăpa de moarte </l>
                  <l>Toți cei ce azi plecăm. Și vei vedea! </l>
                  <l>Troienii sînt viteji, războinici foarte, </l>
                  <l>Cu suliți și săgeți, și știu să dea </l>
                  <l>În plin galop pe iuții cai năvală </l>
                  <l>Ce-n clipă rupe-o luptă cu-ndoială. </l>
                  <l>Eu nu pot ști ce sorț din coif voi scoate; </l>
                  <l>Și pot să mă și-ntorc și pot cădea. </l>
                  <l>Dar tu pe-acasă să-ngrijești de toate, </l>
                  <l>Și ca și pîn-acum, de maica mea, </l>
                  <l>De tata să-ngrijești, pe cît se poate, </l>
                  <l>Iar cînd pe fiul tău ți-l vei vedea </l>
                  <l>Flăcău întreg, atunci tu fii nevasta </l>
                  <l>Cui vrei să fii, și ieși din casa asta!» </l>
                  <l>Plecînd atunci, așa mi-a zis bărbatul </l>
                  <l>Și toate cum le-a spus se-ntîmplă dar! </l>
                  <l>S-apropie-o noapte-n care blăstămatul </l>
                  <l>Și noul măritiș, cel mie-amar, </l>
                  <l>Sili-mă-va, nevrînd, să las palatul! </l>
                  <l>Dar mie lucruri prea ciudate-mi par </l>
                  <l>Ce văd la voi, și plîng că nu rămîne </l>
                  <l>Frumosul chip al datinei bătrîne! </l>
                  <l>Căci cei care pețeau pe-atunci vro fată </l>
                  <l>Din neam cinstit și bun și deci voiau </l>
                  <l>Să-și măsure-ntre ei puterea dată, </l>
                  <l>Ei boi și oi și daruri aduceau </l>
                  <l>La toți ai fetei, și făceau bogată </l>
                  <l>Și masa lor, dar dintr-al lor făceau, </l>
                  <l>Dar nu ca voi, ce mă petiți pe mine </l>
                  <l>Și stați aici mîncînd averi străine!” </l>
                  <l>Deci mult se bucura-ndrăznețul rege </l>
                  <l>Că vrînd să scoată daruri de la ei, </l>
                  <l>Cu vorbe-atlt de blînde doamna-i drege, </l>
                  <l>Dar altele gîndind în mintea ei. </l>
                  <l>Răspunse Antinou: „Dar se-nțelege! </l>
                  <l>Și cine vrea să-ți dea dintre ahei </l>
                  <l>Vrun dar, să-l dea cu-ntreagă-i voie plină, </l>
                  <l>Firește însă, tu să-l vrei, regină! </l>
                  <l>Căci nu-i frumos cînd omul nu primește </l>
                  <l>Un dar ce i s-ar da, de-oriunde-ar fi. </l>
                  <l>Dar noi de-aici, noi nu plecăm, firește, </l>
                  <l>Din casa ta cît timp nu vei voi </l>
                  <l>S-alegi din noi pe-acel ce ți-l iubește </l>
                  <l>Și sufletul și-i demn a le iubi.” </l>
                  <l>Plăcu ce-a zis. Și prinții-acum pe fugă </l>
                  <l>Pe-acas-au răpezit pe cîte-o slugă </l>
                  <l>S-aducă-n grabă daruri potrivite. </l>
                  <l>Și-aduse Antinou, cu mare plac </l>
                  <l>Ales, un peplu larg cu-mpodobite </l>
                  <l>Pe dînsul flori ce-odihnă-n ochi îți fac </l>
                  <l>Și sponcii de-aur cu frumos sucite </l>
                  <l>Cîrlige-avînd la el. Iar Evrimac </l>
                  <l>O salbă de-aur scump cu mari podoabe, </l>
                  <l>De alb mărgăritar frumoase boabe. </l>
                  <l>Cu mare trudă făuriți, aduse </l>
                  <l>Evridamant minune de cercei, </l>
                  <l>Trei pietre lucii-avînd într-înșii puse </l>
                  <l>Și dulci lumini plăcute-ardeau în ei. </l>
                  <l>Pisandru îns-un brîu, cum nu văzuse </l>
                  <l>Și n-a fost dat mai scump unei femei. </l>
                  <l>Deci și-alți ahei, cum vru din cer preanaltul, </l>
                  <l>Căci unii-au dat un dar, iar alții altul. </l>
                  <l>Iar mîndra doamnă cea bogată-n haruri </l>
                  <l>Se duse-n rîndul casei cel de sus, </l>
                  <l>Iar roabele-o urmau cu-acele daruri. </l>
                  <l>Dar și mai veseli prinții-apoi s-au pus </l>
                  <l>Pe cîntece și vin și joc de zaruri, </l>
                  <l>Și-așa făcură chef pînă pe-apus. </l>
                  <l>Iar cînd a prins pe-afară să-nnopteze, </l>
                  <l>Trei sfeșnice-au adus să-și lumineze </l>
                  <l>Și facii-n ele-au pus, amestecate </l>
                  <l>Cu așchii moi de brad și de curînd </l>
                  <l>Din lemn uscat cu-arama despicate. </l>
                  <l>Și-așa steteau acolo luminînd </l>
                  <l>Deci multe roabe-ntr-una perindate, </l>
                  <l>Punînd pe foc mereu. Și-atunci, văzînd, </l>
                  <l>Vorbit-a Odiseu și-a zis: „Copile </l>
                  <l>A domnului cel dus de multe zile, </l>
                  <l>Ce stați voi toate-aici atîta claie? </l>
                  <l>Hai, mergeți la stăpîna-vă-n odăi. </l>
                  <l>N-aveți de tors, ori de cîrpit la straie, </l>
                  <l>Și dați prin piepteni lînile țigăi! </l>
                  <l>Țineți-i de urît la ea-n odaie. </l>
                  <l>Iar dacă vreu lumin-acești flăcăi, </l>
                  <l>Eu singur le-o voi face tuturora, </l>
                  <l>Și chiar de-ar sta să-i prindă și-aurora, </l>
                  <l>Eu pot să stau cu inimă bărbată, </l>
                  <l>Că-s om ce poate foarte mult răbda!” </l>
                  <l>Cu toate-atunci au hohotit deodată </l>
                  <l>Și una-n rîs la alta se uita. </l>
                  <l>Urît însă-l mustra din ele-o fată, </l>
                  <l>Melanta lui Doliu, care era </l>
                  <l>Frumoasă la obraji (și-a fost, de milă, </l>
                  <l>Nevestei lui Ulis ca și-o copilă. </l>
                  <l>Că-n casă-i doamna o crescu de mică </l>
                  <l>Și-i da mereu și jucării pe plac, </l>
                  <l>Iar inima-i creștea că se ridică. </l>
                  <l>Dar ei de doamna și de cîte-i fac </l>
                  <l>Aști prinți mișei, ei nu-i păsa nimică, </l>
                  <l>Iar noaptea-n pat dormea cu Evrimac). </l>
                  <l>Aceasta deci, acolo printre ele, </l>
                  <l>Mustra pe Odiseu cu vorbe grele: </l>
                  <l>,,Ești, negreșit, cum văd, lovit de streche </l>
                  <l>Și scos din minți, sărmane om hoinar! </l>
                  <l>Că stai pe-aici și umbli-ntr-o ureche, </l>
                  <l>În loc să mergi să dormi la vrun fierar </l>
                  <l>Sau undeva-n vrun pod de șură veche! </l>
                  <l>Și n-ai rușine-atît, să taci măcar! </l>
                  <l>Ci toci palavre, făr’de nici o teamă, </l>
                  <l>Aci-ntre mulți și toți flăcăi de seamă! </l>
                  <l>Ori vinu-ți duse și puțina minte? </l>
                  <l>Ori poate-oricînd așa ți-e mintea-n duși </l>
                  <l>De stai vorbind în vînt atari cuvinte? </l>
                  <l>De Ir ești mîndru poate, că-l bătuși? </l>
                  <l>Să nu te pomenești că-ți stă-nainte </l>
                  <l>Un om mai tare și pe-aceste uși, </l>
                  <l>Cu brațele lui tari cînd te va strînge, </l>
                  <l>Să ieși zvîrlit în curte, plin de sînge!” </l>
                  <l>Pieziș privind-o, el în față-i stete: </l>
                  <l>„Așa-mi răspunzi? Cățea ce mi te-arăți! </l>
                  <l>Mă duc să spui lui Telemac, voi fete — </l>
                  <l>De vine-aici, vă taie-apoi bucăți!” </l>
                  <l>În roabe-atunci cumplită spaimă dete </l>
                  <l>Că dă pe faț-aceste răutăți, </l>
                  <l>Căci nu credeau c-a spus numai din gură. </l>
                  <l>Și-așa plecînd, un gol în jur făcură. </l>
                  <l>Deci singur stînd la sfeșnicele-aprinse </l>
                  <l>Privea la ei, ce spun, ce gînduri coc, </l>
                  <l>Și rele planuri el în suflet prinse </l>
                  <l>Cari toate se-mpliniră dintr-un loc. </l>
                  <l>Atene însă tot mereu împinse </l>
                  <l>Și-aici pe prinți să-l ia-n bătăi de joc, </l>
                  <l>Spre-a tot îngrămădi mereu otravă </l>
                  <l>În mîndrul Odiseu cel plin de slavă. </l>
                  <l>Deci zise Evrimac cu gura plină, </l>
                  <l>Și-un mare hohot el stîrni-ntre ei: </l>
                  <l>„Voi, prinți ce stați de strălucită cină! </l>
                  <l>Acest stăin eu cred că e de zei </l>
                  <l>Adus aici, căci dulcea-ne lumină </l>
                  <l>N-o dau aceste facle, frați ai mei, </l>
                  <l>Ci trupul strălucit al lui și țasta </l>
                  <l>Ai cărei peri sînt mulți ca-n palma asta!” </l>
                  <l>A zis, și spre-Odiseu și-a-ntors cuvîntul: </l>
                  <l>„N-ai vrea, străine, slugă să te bagi? </l>
                  <l>Și nu ca să lucrezi din greu pămîntul, </l>
                  <l>Ci alte lucruri, ție poate dragi — </l>
                  <l>La garduri sparte, pe-unde bate vîntul, </l>
                  <l>Tu spini din deal cu sarcina să-i tragi. </l>
                  <l>Și-ți dau mîncare cîtă-ți stă nainte </l>
                  <l>Și-un rînd de haine-ți dau și-ncălțăminte. </l>
                  <l>Dar tu, deprins cu relele odată, </l>
                  <l>Nu cred c-ai vrea de lucru să te-apuci, </l>
                  <l>Ci-avînd o burtă-n veci nesăturată, </l>
                  <l>Îți place-așa să vii și să te duci, </l>
                  <l>Cerșind la prag ici-colo vro bucată </l>
                  <l>Și-așa mergînd să umbli și să-mbuci!” </l>
                  <l>Răspunse Odiseu și-a zis cuvîntul: </l>
                  <l>„Ei, Doamne, Evrimac! De-ar da preasfîntul </l>
                  <l>Să stăm noi doi pe-o pajiște-mpreună </l>
                  <l>Pe miezul verii, cînd e multă zi, </l>
                  <l>Iar eu să am în mîni o coasă bună </l>
                  <l>Și tot așa și tu, și-am flămînzi, </l>
                  <l>Dar pînă pe-nnoptat și-apoi pe lună </l>
                  <l>Flămînzi și morți de trud-am tot cosi, </l>
                  <l>Și luncă-n fața noastră, multă luncă, </l>
                  <l>Vedere-ai tu atunci de-s bun de muncă! </l>
                  <l>Și-apoi de-ar fi să mîi cu boii plugul, </l>
                  <l>Și mari și buni și vrednici amîndoi, </l>
                  <l>Sătui de iarbă și vădind belșugul </l>
                  <l>Puterii lor, și deopotrivă boi </l>
                  <l>La vîrstă și puteri și dîrzi cu jugul, </l>
                  <l>Și-un loc de patru fălci mi-ai da apoi </l>
                  <l>Să-i pui ca brazde negre să-mi răstoarne, </l>
                  <l>Vedere-ai tu de știu s-apăs pe coarne! </l>
                  <l>Iar dacă azi ar da, pornind Cronide </l>
                  <l>Război pe undeva, iar tu mi-ai da </l>
                  <l>Un scut și două lănci să pot ucide </l>
                  <l>Și-un coif de-aramă, bun, care mi-ar sta, </l>
                  <l>Atunci tu m-ai vedea cum știu deschide </l>
                  <l>Prin șiruri drum și cum mă știu lupta. </l>
                  <l>Și n-ai mai rîde ca să-mi faci dojană </l>
                  <l>De foamea mea și traista mea golană! </l>
                  <l>Dar foarte-obraznic ești și crud din fire </l>
                  <l>Și crezi c-ai fi vrun mare printre-ahei </l>
                  <l>Și-un nu știu ce, că poți aci-n neștire </l>
                  <l>Să rîzi de noi, cei slabi și puțintei. </l>
                  <l>Dar ian s-auzi de-a lui Ulis sosire, </l>
                  <l>Să-l vezi aici, așa precum nu vrei; </l>
                  <l>Cît sînt de largi, prea strîmte-ar fi să-ți pară </l>
                  <l>Aceste uși, fugind prin tinzi pe-afară!” </l>
                  <l>L-a prins atunci o vînătă mînie, </l>
                  <l>Și-i zise Evrimac, pieziș privind: </l>
                  <l>,,Sărace om! Cu ce obrăznicie </l>
                  <l>Te-arăți aci-ntr-atîția flecărind! </l>
                  <l>Și nu te temi! Dar n-o să-mi scapi tu mie! </l>
                  <l>Ești poate beat, ori poate-așa te prind </l>
                  <l>Călduri, să toci prostește cîte toate! </l>
                  <l>Ești mîndru c-ai bătut pe Iru, poate?” </l>
                  <l>Zicînd, a ridicat mescioara goală, </l>
                  <l>Și-Ulise-atunci fugind s-adăposti </l>
                  <l>La gleznele lui Anfinom, în poală. </l>
                  <l>Mescioara pe păharnic îl izbi </l>
                  <l>La brațul drept, așa că larga oală </l>
                  <l>I-o sparse-n mîni și vinu-l risipi. </l>
                  <l>Deci făr’de veste-așa lovit cu răul, </l>
                  <l>Țipînd căzu cu fața-n sus flăcăul. </l>
                  <l>Toți prinții-atunci cu zbierete din gură </l>
                  <l>Umpleau palatul și zbierau astfel </l>
                  <l>Că nu se-nțelegeau, și-așa-ncepură: </l>
                  <l>„Cum n-a pierit pe-airi acest mișel, </l>
                  <l>Și vine-aici să facă-ncurcătură! </l>
                  <l>Că iat-acum ne batem pentru el, </l>
                  <l>Și nici n-avem plăcere-acum de masă! </l>
                  <l>Așa-i unde-i stăpîn un slab în casă!” </l>
                  <l>Vorbind strigat-a Telemac cuvinte: </l>
                  <l>„Sînteți acum nebuni, ori ce-i cu voi? </l>
                  <l>Că nu vedeți nici ce vă stă-nainte </l>
                  <l>De beți și de-mbuibați ca niște foi! </l>
                  <l>Ah, negreșit vrun zeu v-a scos din minte! </l>
                  <l>Dar stați de-ospăț în pace-acum, și-apoi </l>
                  <l>Plecați, de vreți, ori stați de vă mai pasă, </l>
                  <l>Dar eu pe nimeni nu-l alung din casă!” </l>
                  <l>Cu dinții-atunci ei buzele-și mușcară, </l>
                  <l>De ce-ndrăzneț vorbea cu ei aici. </l>
                  <l>Vorbi deci și-Amfinom: „Să nu vă pară </l>
                  <l>Nici grea această vorbă, dragi amici, </l>
                  <l>Că dreapt-a fost, deși i-a fost amară! </l>
                  <l>Deci nu mai huiduiți pe slugi și nici </l>
                  <l>Pe-un biet străin ce vine și rămîne </l>
                  <l>Cerșind un loc de stat și-o biată pîne! </l>
                  <l>Dar haid, Muliu, și dă din nou cu plinul, </l>
                  <l>Și-așa-nchinînd, cînd toți vom fi sătui, </l>
                  <l>Vom merge-acasă toți! Deci dați cu vinul! </l>
                  <l>Pe-acest străin și om al nimănui </l>
                  <l>Să-l culce Telemac aici. Străinul </l>
                  <l>De el a fost adus și-i oaspe-al lui.” </l>
                  <l>A zis și le-a plăcut. Și sprinten slugă </l>
                  <l>Al ăstui Amfinom, Muliu, în fugă, </l>
                  <l>Umplu prin cupe dulce vin și stete </l>
                  <l>In fața fiecărui dintre ei </l>
                  <l>Și-a fiecărui cupă-n mîni i-o dete. </l>
                  <l>Deci după ce-nchinară pentru zei, </l>
                  <l>Bău tot insul dup-a gurii sete. </l>
                  <l>Iar cînd au fost sătui apoi și grei </l>
                  <l>De-a bea mereu din vinul lor cel dulce, </l>
                  <l>Au mers pe-acasă toți ca să se culce.</l>
               </lg>
            </div>
            <div type="div2">
               <head>
                  <label>Cartea XIX </label>
                  <lb/>Scena cu baia</head>
               <lg>
                  <l>În sală singur Odiseu rămase </l>
                  <l>Gîndind pierirea lor în mintea lui, </l>
                  <l>Cu sfatul cel ce-Atene-n gînd i-l dase. </l>
                  <l>Și-a zis lui Telemac: „Acum tu sui </l>
                  <l>În pod aceste arme de prin case, </l>
                  <l>Iar prinților, de-or întreba, să spui </l>
                  <l>Mințindu-le și-așa să zici adică: </l>
                  <l>Le-am dus — să zici — c-al salei fum le strică </l>
                  <l>Și nu-s nici lucii-acum, nici tăietoare, </l>
                  <l>Precum le-a fost lăsat cînd mi s-a dus </l>
                  <l>La Troia tata-n nave plutitoare, </l>
                  <l>Ci-n sal-aici funingene s-a pus </l>
                  <l>Și aburi răi le-a stins a lor coloare. </l>
                  <l>Dar și mai mare-un lucru am de spus </l>
                  <l>Pe care Zevs, și chiar acum mi-l dete: </l>
                  <l>Ei nu cumva prin sală să se-mbete </l>
                  <l>Și dînd la ceart-apoi să ia cuțitul, </l>
                  <l>Rănindu-se-ntre ei, făcînd astfel </l>
                  <l>De-ocara lumii-ospățul și petitul, </l>
                  <l>Căci fierul trage-ușor pe om la el.” </l>
                  <l>Așa vorbi deci Odiseu pățitul, </l>
                  <l>Și-n grabă și porni flăcăul cel </l>
                  <l>Cu bune minți la vrednica mătușă </l>
                  <l>Și-așa i-a zis, bătînd la ea la ușă: </l>
                  <l>,,Acum te rog și să-mi oprești, bunică, </l>
                  <l>Femeile-n odăi și să le-ncui, </l>
                  <l>Căci armele lui Odiseu adică </l>
                  <l>Aș vrea pe toate-n culă să le sui, </l>
                  <l>Că-n sală stînd funingenea le strică </l>
                  <l>De cînd e tata dus; eu însă fui </l>
                  <l>Copil ce n-am știut, și-acum le-aș scoate </l>
                  <l>Și-n pod le-aș duce-n loc scutit pe toate.” </l>
                  <l>Răspunse-atunci și zise ea cuvinte: </l>
                  <l>„Vai, dare-ar tatăl Dumnezeu de sus </l>
                  <l>Să prinzi și tu copile-odată minte, </l>
                  <l>Să-ți vezi de-a veri, că prea ți le-au răpus </l>
                  <l>Dar cine-apoi, mergîndu-ți înainte, </l>
                  <l>Va duce lampa ca să vezi? C-ai spus </l>
                  <l>Să-nchid pe slujnici ca să nu te vadă. </l>
                  <l>Că-i noapte-n pod, iar armele-o grămadă </l>
                  <l>Răspunse Telemac așa: „Străinul! </l>
                  <l>Nu-l rabd, oricine-ar fi, prin casa mea </l>
                  <l>Să-mi aibă-n casă pînea mea și vinul, </l>
                  <l>Iar el trîndav și lenevind să-mi stea!” </l>
                  <l>A zis, iar ea-nțelese cu deplinul </l>
                  <l>Și-nchise-n casă fetele cu ea. </l>
                  <l>Ei doi apoi deci, paz-avînd destulă, </l>
                  <l>Mergînd s-au repezit să care-n culă </l>
                  <l>Și coifuri mari și scuturi buricate </l>
                  <l>Și suliți lungi cu vîrf ucigător; </l>
                  <l>Și-Atene-avea- ntre mînile-nălțate </l>
                  <l>Făclie de-aur înaintea lor. </l>
                  <l>Și-a zis flăcăul vorbe-ntraripate: </l>
                  <l>„Vai, tată drag, ce foc strălucitor </l>
                  <l>Văd ochii mei! Minune-a frumuseții! </l>
                  <l>Și bolțile pe sus, și-n jur păreții </l>
                  <l>Și albii stîlpi cari suie-a lor mindrie </l>
                  <l>De țin grindișui cel de brad pe ei, </l>
                  <l>Par toate-arzînd ca flacăra cea vie! </l>
                  <l>O, negreșit că unul dintre zei </l>
                  <l>E-n pod cu noi, că ce-ar putea să fie?” </l>
                  <l>Deci tată-său i-a zis: „Să nu-ntrebi ce-i </l>
                  <l>Și taci! Căci asta-i firea cea pe față </l>
                  <l>A celor ce-au din veci și-n veci viață! </l>
                  <l>Dar du-te-acum și culcă-te, iubite, </l>
                  <l>Iar eu o să mai stau, c-aș vrea nespus </l>
                  <l>Să-ncerc puțin cu vorbe potrivite </l>
                  <l>Pe maică-ta, că știu că voi fi pus </l>
                  <l>Să-i spui mereu, să-i spui necontenite!” </l>
                  <l>I-a zis, iar el cu facla-n mîni s-a dus </l>
                  <l>Să doarmă-n patul unde-odihnă dulce, </l>
                  <l>De-oricîte ori dorit-a să se culce, </l>
                  <l>Căta-n iatacul său, al naltei case, </l>
                  <l>Și-un dulce somn închis-a ochii săi. </l>
                  <l>Ci-n sală singur Odiseu rămase </l>
                  <l>Gîndind în minte-omoru-acestor răi. </l>
                  <l>Dar prea-nțeleapta doamnă se-mbrăcase </l>
                  <l>Și-apoi, ieșind din mîndrele-i odăi, </l>
                  <l>Veni pe scări părînd, împodobita, </l>
                  <l>Diana-n mers și-n farmec Afrodita. </l>
                  <l>Aproape lîngă foc i-au pus deci dară </l>
                  <l>Un jelț frumos, cu flori împodobit, </l>
                  <l>De-argint și fildeș, o lucrare rară, </l>
                  <l>Pe care-odată foartele vestit </l>
                  <l>Icmaliu l-a făcut, și jos spre-afară </l>
                  <l>Sub tălpi un scăunel, și-au azvîrlit </l>
                  <l>Covor apoi, frumos întins cu mîna; </l>
                  <l>I-au pus pe scaun, și-a șezut stăpîna. </l>
                  <l>Venir-apoi și fetele-adunate </l>
                  <l>De sus de prin odăi, cu sprinteni pași, </l>
                  <l>Și-au dus de-aici rămasele bucate </l>
                  <l>Și cupele din care-acei trufași </l>
                  <l>Băură vin, și-au strîns cele-ncurcate. </l>
                  <l>Deci nou stîrniră focu-n făcliași </l>
                  <l>Și multe lemne-au pus, și-așa făcură </l>
                  <l>Să dea mai mult și zare și căldură. </l>
                  <l>Din nou Melanto, deci cu vorbe grele, </l>
                  <l>Mustra pe Odiseu și-a zis: „Ehei! </l>
                  <l>Și noaptea vrei să te-nvîrtești, mișele, </l>
                  <l>Prin cas-acum, să spionezi femei, </l>
                  <l>Trăgînd cu coada ochiului la ele? </l>
                  <l>Dar n-ai mîncat destul, și ce mai vrei? </l>
                  <l>Hai, cară-te și pieri de-aici, nebune, </l>
                  <l>Să nu te-alung gonit cu vrun tăciune!” </l>
                  <l>Răspunse Odiseu cuprins de furii: </l>
                  <l>„Dar ce-ai, nebuno, că mereu te legi </l>
                  <l>De mine-așa-n mînia lătrăturii? </l>
                  <l>Ori pentru că-s murdar și n-am întregi </l>
                  <l>Vestmintele, tot dai cu moara gurii? </l>
                  <l>Eu umblu-așa ca oamenii pribegi, </l>
                  <l>Cerșind pe drum, căci lipsa mă silește </l>
                  <l>Și-așa e soarta orișicui cerșește! </l>
                  <l>Și eu am fost ferice-n lume-odată, </l>
                  <l>Și-aveam de unde și-mi plăcea să dau </l>
                  <l>Cu pline mîni din casa mea bogată </l>
                  <l>Oricăror cerșetori, cînd mă rugau. </l>
                  <l>Și-aveam și slugi cu miile, tu, fată, </l>
                  <l>Și multe-aveam cari fac pe cîți le au </l>
                  <l>Și bine să trăiască-n orice vreme, </l>
                  <l>Și plini de-averi în lume să se cheme! </l>
                  <l>Dar Zevs din cer mi-a stins norocul vieții, </l>
                  <l>C-așa vru el. Deci cum nu te gîndești </l>
                  <l>Că tu, pierzînd podoaba frumuseții, </l>
                  <l>De care-aci-ntre fete te mîndrești, </l>
                  <l>Să nu rămîi ca dup-un foc păretii! </l>
                  <l>Și vezi ce faci, că poate că mîhnești </l>
                  <l>Pe doamnă-ta și-o-mpingi așa-n mînie — </l>
                  <l>Dar e nădejde și-Odiseu să vie! </l>
                  <l>Iar dacă-i mort și-i stinsă orice rază </l>
                  <l>De-ntoarcere, trăiește Telemac, </l>
                  <l>Pe care-l poart-Apolo-n sfînta-i pază! </l>
                  <l>Și crezi că el nu știe-acum ce-i fac </l>
                  <l>Femeile, și n-are ochi să vază </l>
                  <l>Că voi aveți pe-aici purtări de drac? </l>
                  <l>Și-i vai de voi de-o-ntinde-o dată mîna!” </l>
                  <l>Așa vorbi și-l auzi stăpîna. </l>
                  <l>Deci ea s-a-ntors și zise supărată, </l>
                  <l>Certînd femeia: „Poate crezi că eu </l>
                  <l>Nu știu ce faci, cățea nerușinată, </l>
                  <l>Și cîte rele-mi făptuiești mereu </l>
                  <l>Cari toate-n cap ți se vor sparge-odată! </l>
                  <l>Dar nu știai și n-auziși că vreu, </l>
                  <l>Și nu ți-am spus că vreu să-ntreb străinul </l>
                  <l>De știe de-Odiseu, c-amar mi-e chinul!” </l>
                  <l>Și-a-ntors spre chelăriț-apoi suspinul: </l>
                  <l>„Evrinoma, un scaun tu să pui </l>
                  <l>Și-o piele peste el. Să stea străinul </l>
                  <l>Aproape lîngă mine, ca să-i spui </l>
                  <l>Ce vreau să-ntreb, să-mi spuie cu deplinul </l>
                  <l>Și el ce-aș vrea s-aud din gura lui.” </l>
                  <l>A zis, iar ea un scaun deci aduse </l>
                  <l>Și-o mîndră blană peste scaun puse </l>
                  <l>Și-n scaun larg șezut-a așadară </l>
                  <l>Aproape ei și-n față-i Odiseu; </l>
                  <l>Și-așa-nceput-a ea cu vorbă rară: </l>
                  <l>Acum de-ntîi aș vrea străine-al meu, </l>
                  <l>Să-mi spui: tu cine ești? Din care țară? </l>
                  <l>Din ce părinți și-oraș? Aceasta vreu.” </l>
                  <l>Și-așa răspunse Odiseu cuvîntul: </l>
                  <l>„Femeie, tu, cum n-a născut pămîntul, </l>
                  <l>Și-atît de mult ești făr’ de nici o pată </l>
                  <l>A dreptei minți și-a vrerilor din piept, </l>
                  <l>Încît ți-e faima pînă-n cer urcată </l>
                  <l>Asemeni faimei unui foarte drept </l>
                  <l>Și vrednic împărat ce-a pururi cată, </l>
                  <l>Cu temere de zei și și-nțelept, </l>
                  <l>Să mearg-a legii cea mai sfîntă cale, </l>
                  <l>Și-așa de dragul cîrmuirii sale </l>
                  <l>Dau orz și grîu ogoarele muncite </l>
                  <l>Și-s plini de rod toți pomii pămîntești </l>
                  <l>Și fată-ntr-una turmele de vite, </l>
                  <l>Iar largul mării celei mari dă pești, </l>
                  <l>Și-n juru-i cresc popoare fericite; </l>
                  <l>Asemeni lui și tu, crăiasă, ești! </l>
                  <l>De-aceea poți să-ntrebi de tot ce poate </l>
                  <l>Să-ntrebe-un om, și-ntreabă-mă de toate, </l>
                  <l>Dar nu-ntreba de-a taților mei țară, </l>
                  <l>Și nu-ntreba, te rog, de neamul meu, </l>
                  <l>Să nu-mi mai amintesc de-o soarte-amară </l>
                  <l>Ca și mai mult să plîng cel plîns mereu, </l>
                  <l>Căci nesfîrșite-oftaturi zeii-mi dară! </l>
                  <l>Și nici nu se cuvine,-așa cred eu, </l>
                  <l>Să stai plîngînd prin casele străine. </l>
                  <l>Deci nu-ntreba, scurmînd amaru-n mine. </l>
                  <l>Plîngînd ce-a fost, sporești degeaba-n jale. </l>
                  <l>Și-apoi mă tem ca nu cumva să pui </l>
                  <l>Mînie poate-n slujnicile tale </l>
                  <l>Și-n tine chiar, să-mi zic-așa că nu-i </l>
                  <l>De-amarul meu, că-mi curge plînsul vale, </l>
                  <l>Ci-mi curge-așa de vinul ce-l băui.” </l>
                  <l>Răspunsul verde-așa deci și-l ascunse, </l>
                  <l>Iar doamna-l asculta și-apoi răspunse: </l>
                  <l>,,Vai, buna minte-a mea și-a frumuseții </l>
                  <l>Podoabă mîndră zeii cei de sus </l>
                  <l>De mult mi le-au răpit, cu rostul vieții. </l>
                  <l>De cînd sărman bărbatul meu e dus, </l>
                  <l>Urmînd pe-ahei, în floarea tinereții. </l>
                  <l>Vai, dacă l-aș vedea de zei adus </l>
                  <l>Și-ar fi cu mine-aici, mi-ar fi sporită </l>
                  <l>Și slava mea, și fața-ntinerită. </l>
                  <l>Dar biata plîng mereu! Că-mi încărcară </l>
                  <l>Nespus amar pe cap dușmanii zei! </l>
                  <l>Cîți principi locuiesc această țară </l>
                  <l>Cu mîndru-apus al soarelui, și cei </l>
                  <l>Din Sama și Zachint, și de pe-afară, </l>
                  <l>Dintr-alte-ostroave,-unindu-se-ntre ei, </l>
                  <l>Mă cer nevastă, făr-a-mi fi pe vrere, </l>
                  <l>Și stînd îmi prad-a fiului avere. </l>
                  <l>Deci nu mai pot să văd de slujitorii </l>
                  <l>Obștești, de crainici, necum să-ngrijesc </l>
                  <l>De bieți străini și goi! Iar pețitorii </l>
                  <l>Dau zor cu nunta, însă eu găsesc </l>
                  <l>Mereu să fac zăbavă-nsurătorii. </l>
                  <l>Dintîi îmi dete-n gînd un zeu ceresc </l>
                  <l>Să-ncep să țes supțire-o pînză lungă </l>
                  <l>Și-așa vorbind, băgai pe prinți în pungă: </l>
                  <l>«Voi, prinți ce mă pețiți! Mi-e mort iubitul </l>
                  <l>Bărbat, dar dați-mi timp (căci am și tort </l>
                  <l>De-ajuns) și-apoi grăbi-vom și nuntitul, </l>
                  <l>Să țes dintîi un giulgi de pus pe mort, </l>
                  <l>Să-l am pentru Laerte preaslăvitul! </l>
                  <l>Să nu-mi aud ocări ce rău mă port, </l>
                  <l>Că nu-i făcui un giulgi, după putere, </l>
                  <l>Că strînse doar nespus de mare-avere!» </l>
                  <l>Și-așa credeau cu toții-acestea spuse. </l>
                  <l>Eu ziua deci țeseam între femei, </l>
                  <l>Dar noaptea, la făclii anume-aduse, </l>
                  <l>Stricam la pînză-ntregul rost al ei. </l>
                  <l>Și vreme multă de trei ani trecuse </l>
                  <l>De cînd acum tot înșelam pe-ahei. </l>
                  <l>Dar cînd apoi sosi și-a patra vară, </l>
                  <l>Din multe luni și vremi ce se schimbară. </l>
                  <l>Cățelele de roabe-au spus ce este, </l>
                  <l>Căci nu țineau cu mine! Și-n iatac </l>
                  <l>Intrară deci aheii făr’ de veste </l>
                  <l>Și foarte m-au mustrat de ce le fac! </l>
                  <l>Și-așa curmai nevrînd acea poveste. </l>
                  <l>Dar iat-acum, de-mi este-ori nu pe plac, </l>
                  <l>Nu pot să mai amîi nici măritarea, </l>
                  <l>Nici n-am alt plan șiret spre-a-mi fi scăparea. </l>
                  <l>Și-mi cer să mă mărit, de zor, părinții. </l>
                  <l>Și vede-apoi și fiul meu că nu-i </l>
                  <l>Alt chip de-a da sfîrșit nesocotinții </l>
                  <l>Acestor prinți ce-i surpă casa lui, </l>
                  <l>Că-i mare-acum și-n toată vlaga minții. </l>
                  <l>Dar haide-acum, străinule, să-mi spui </l>
                  <l>De unde ești? Ce neam? Că nu-i fi doară </l>
                  <l>Născut ca-n basm din bab-ori din fecioară.” </l>
                  <l>Răspuns-a el din nou cu mari suspine: </l>
                  <l>„De ce tot ceri, crăiasă doamnă, dar </l>
                  <l>Să-ți spui acum și stărui pînă-n fine? </l>
                  <l>Tu vrei s-aprinzi cumplitul meu amar </l>
                  <l>Ce-acum sub spuz-a amorțit în mine! </l>
                  <l>Dar asta-i soarta unui biet fugar </l>
                  <l>Pribeag prin țări, gonit ca de blesteme, </l>
                  <l>Cum sînt și eu, răbdînd de-atîta vreme! </l>
                  <l>Dar dacă vrei să știi, atunci voi spune. </l>
                  <l>În miezul mării largi e un pămînt </l>
                  <l>Și Creta-i zic; frumos cu lanuri bune. </l>
                  <l>Ostrov în care vrut-a Tatăl sfînt </l>
                  <l>Nespus de multe suflete s-adune, </l>
                  <l>Și nouăzeci de-orașe-acolo sînt. </l>
                  <l>Deci multe limbi amestecă-n el zeii, </l>
                  <l>Căci mulți într-însa locuiesc și-aheii, </l>
                  <l>Și mulți apoi cretanii, băștinașul </l>
                  <l>Popor al ei, și cidonieni în el, </l>
                  <l>Și-și au dumnezeiești pelasgi locașul </l>
                  <l>Și dorii, cei ce nu vorbesc la fel. </l>
                  <l>Iar Cnosos este mai de frunte-orașul </l>
                  <l>In care-i rege Minos, omul cel </l>
                  <l>Ce tot din nouă-n nouă ani o dată </l>
                  <l>Vorbea cu Zevs, cu-al tatălui meu tată, </l>
                  <l>Căci Deucalion copil îi fuse, </l>
                  <l>Iar Deucalion e tatăl meu </l>
                  <l>Și doi copii acesta deci ne-avuse, </l>
                  <l>Eu cel mai mic și-ntîi Idomeneu. </l>
                  <l>Dar frate-meu la Ilion se duse, </l>
                  <l>Urmînd și el pe fiii lui Atreu. </l>
                  <l>Iar nume am Eton, mai slab crescutul, </l>
                  <l>Dar el fu mai voinic și-ntîi născutul. </l>
                  <l>Văzui în Creta pe-Odiseu deci dară, </l>
                  <l>Și-n casă-l găzduii, în casa mea; </l>
                  <l>Căci vînturi iuți și rele-n jos îl dară </l>
                  <l>Pe cînd Maleea-n drum o ocolea, </l>
                  <l>Mergînd spre Troia; deci s-oprise-n țară </l>
                  <l>La noi, la Amnis, unde-altar avea </l>
                  <l>Ilitia, și-a dat de rele maluri, </l>
                  <l>Abia scăpat de Crivăț și de valuri. </l>
                  <l>Venind dar în oraș, dorea să cate </l>
                  <l>Pe frate-meu Idomeneu, zicînd </l>
                  <l>Că-i oaspe-al lui cinstit și cu dreptate. </l>
                  <l>Ci-a unsprăzecea zi era de cînd </l>
                  <l>Plecase-acum pe larg doritu-mi frate. </l>
                  <l>Și-așa-l chemai în casa mea, cătînd </l>
                  <l>Să-i fac primire și cu-ntreaga vrere, </l>
                  <l>Căci mult-aveam în casa mea avere. </l>
                  <l>Deci strînsei pentru el și soți făină. </l>
                  <l>Și vin și boi de hrană, mai vîrtos; </l>
                  <l>Și-a stat cît timp fu marea încă plină </l>
                  <l>De-un vînt ce răsturna și oameni jos, </l>
                  <l>Bătînd din nord cu multă nehodină, </l>
                  <l>Stîrnit de-un zeu cumplit de mînios. </l>
                  <l>Și-a treisprăzecea zi a vrut Preasfîntul </l>
                  <l>Să plece-apoi, cînd mai scăzu și vîntul.” </l>
                  <l>Atari minciuni spunea și-astfel scornite </l>
                  <l>încît păreau că-s adevăr, iar ea </l>
                  <l>Plîngea acum plînsori nepotolite </l>
                  <l>Că trupu-ntreg în plîns i se topea. </l>
                  <l>Precum pe munți troiene-ngrămădite </l>
                  <l>De-un vînt dc-apus încep a se muia </l>
                  <l>Cînd vîntul cald al primăverii bate </l>
                  <l>Și-n văi pornesc păraie-acum umflate, </l>
                  <l>Așa curgea șiroi acum fierbinte </l>
                  <l>De plîns pe-obrajii jalnicei femei, </l>
                  <l>Plîngînd pe soțul ce-i ședea nainte. </l>
                  <l>Iar el se-nfiora de mila ei </l>
                  <l>Văzînd-o-n plîns, dar el tăcea cuminte, </l>
                  <l>Iar ochii lui ca bolovanii cei </l>
                  <l>De fier sau piatr-au stat în neclintire, </l>
                  <l>Și-așa viclean făcea plînsorii-oprire. </l>
                  <l>Deci după ce s-a săturat de plînsul </l>
                  <l>Cel plin de lacrimi, ea-ncepu: „De nu-i </l>
                  <l>Scornit ce-ai spus și te mîndrești cu strînsul </l>
                  <l>De hrană pentru el și soții lui </l>
                  <l>Și zici că foarte-ai și-ngrijit de dînsul, </l>
                  <l>Aș vrea să mi te-ncerc, și deci să-mi spui </l>
                  <l>El cum era? Ce haine-avea anume? </l>
                  <l>Și soții lui, de-i drept, să-i spui pe nume!” </l>
                  <l>Răspunse el și zise de-altă parte: </l>
                  <l>„E greu, femeie, să le spui pe rînd, </l>
                  <l>Căci mult e timpul cel ce ne desparte! </l>
                  <l>Sînt douăzeci de ani acum de cînd </l>
                  <l>Trecu prin Creta-n drumu-i mai departe </l>
                  <l>Dar tot voi spune-așa cum port în gînd </l>
                  <l>Icoana lui, cît poate să recheme </l>
                  <l>Puterea minții dup-atîta vreme! </l>
                  <l>Purta deci Odiseu o-mpurpurită </l>
                  <l>Manta de lînă, nu ca de război, </l>
                  <l>Iar copcia ei din aur făurită, </l>
                  <l>Și două sponci avea; și știu apoi </l>
                  <l>C-avea pe copcie-o mîndru-nchipuită </l>
                  <l>Poveste-așa că-n labe-i un copoi </l>
                  <l>Ținea un pui pestriț de căprioară; </l>
                  <l>Mușcînd în el vedeai cum îl omoară </l>
                  <l>Și greu puteai de cîne-ntîi pricepe </l>
                  <l>Cum el, de aur, iuți mișcări făcea </l>
                  <l>Și cum sugrumă bietul pui și-ncepe </l>
                  <l>Să-l muște-apoi, iar puiul se zbătea. </l>
                  <l>Și ca și pielița uscatei cepe </l>
                  <l>Tunic-atît de lucitoare-avea, </l>
                  <l>La care-or fi privit mirate-adese </l>
                  <l>Femei, cred eu, cari știu ce-nseamn-a țese </l>
                  <l>Acum eu spui cum îl văzui, crăiasă, </l>
                  <l>Dar vezi și tu că nu știu dac-a fost </l>
                  <l>Așa cum spui cînd a plecat de-acasă, </l>
                  <l>Ori poate-n drumul lui făcut-a rost </l>
                  <l>De-alt rînd de haine, date la vro masă </l>
                  <l>Sau pe-unde-o fi cătat vrun adăpost, </l>
                  <l>Căci mulți prieteni îi dădură zeii, </l>
                  <l>Și-asemeni lui, puțini erau aheii! </l>
                  <l>Chiar eu i-am dat de-aram-o spadă bună </l>
                  <l>Și-o mantie și-o haină-i mai dădui, </l>
                  <l>Hlămidă pînă-n tălpi, și-așa-mpreună </l>
                  <l>Cu el mergînd, cu cinste-l petrecui </l>
                  <l>La navă-n mal, cînd n-a mai fost furtună. </l>
                  <l>Și-un crainic el avea, și pot să spui </l>
                  <l>Și-acesta cum era, și-l știu pe nume, </l>
                  <l>Că oacheș om și creț la păr anume </l>
                  <l>Și-adus era și puțintel din spate; </l>
                  <l>Ceva mai vîrstnic decît el, și-i da </l>
                  <l>Și cinste mai presus, și cu dreptate, </l>
                  <l>Bărbatul tău, și foarte-l asculta. </l>
                  <l>Iar nume-avea acesta Evribate.” </l>
                  <l>A zis, iar doamna ca pierdută sta </l>
                  <l>Și și mai tare-a năvălit-o plînsul, </l>
                  <l>Căci toate-au fost așa cum spuse dînsul. </l>
                  <l>Deci cînd a fost sătulă de suspine </l>
                  <l>Și plînset mult, așa i-a cuvîntat: </l>
                  <l>„De-acum, măcar c-ai fost destul, străine, </l>
                  <l>Cinstit ca om sărman aci-n palat, </l>
                  <l>Vei fi iubit cu mult mai mult de mine! </l>
                  <l>Căci toate-aceste însămi i le-am dat, </l>
                  <l>Pe cîte spui, frumoasele lui straie, </l>
                  <l>De mine-mpăturate-aci-n odaie! </l>
                  <l>Dar el acum e dus și n-o să vie </l>
                  <l>Acasă-n veci! Căci merse-n ceasul rău </l>
                  <l>La Iliu cel ce blăstămat să fie!” </l>
                  <l>Răspunse iarăși el: „Prea-ți ești călău </l>
                  <l>Al propriei inimi! Prea și cu urgie </l>
                  <l>Tu plîngi, femeie, pe bărbatul tău! </l>
                  <l>Dar nu-mi lua altfel acum dojana, </l>
                  <l>Căci orișice femeie-ar fi, sărmana, </l>
                  <l>Se plînge-așa cînd și-a pierdut bărbatul, </l>
                  <l>Chiar și de-ar fi un rău, cînd l-a iubit </l>
                  <l>Și dragi copii le dete Zevs și patul! </l>
                  <l>Deci cum n-ai plînge tu pe-acel vestit </l>
                  <l>Și vrednic rege, cum ți-a fost bărbatul, </l>
                  <l>Cel ca și-un zeu din cer de-mpodobit. </l>
                  <l>Dar zic să plîngi cu firea minții bune </l>
                  <l>Și-ascultă ce vorbesc, că—i drept ce-oi spune. </l>
                  <l>În țara care-o stăpînesc tesproții </l>
                  <l>Vecini cu voi, vorbeau de el că-i viu </l>
                  <l>Și vine-acasă și că-i dau cu toții </l>
                  <l>Și-averi și scule. Și-ți vorbesc ce știu. </l>
                  <l>Pierdu însă și nava sa și soții </l>
                  <l>În largul mării cei cu cîmp pustiu, </l>
                  <l>Pe cînd lăsa Trinacria cu nava, </l>
                  <l>Căci rea făcură soții săi isprava. </l>
                  <l>Tăind acolo vitele ce-avuse </l>
                  <l>Hiperion, iar mîniosul Zeu, </l>
                  <l>Și el și Zevs, corabia le-o răpuse. </l>
                  <l>Deci toți pieriră. Numai pe-Odiseu, </l>
                  <l>Călare stînd pe-al navei fund, îl duse </l>
                  <l>Un val al mării, rătăcind mereu, </l>
                  <l>În țară la feaci, de cari s-aude </l>
                  <l>C-ar fi prin tații lor cu zeii rude. </l>
                  <l>Deci multe daruri ei i-au dat, ținîndu-l </l>
                  <l>În cinste ca pe-un zeu, și chiar și-acel </l>
                  <l>Să-l și petreac-acas-avură gîndul. </l>
                  <l>Deci poate că sosea de mult, dar el </l>
                  <l>Mai bine vru ca drumul amînîndu-l, </l>
                  <l>S-adune-averi prin lume, căci astfel </l>
                  <l>De om era, mai mult decît oricare </l>
                  <l>Știind ce-i de folos, că-i minte mare. </l>
                  <l>Fidon, tesprotul crai, cu mari cuvinte </l>
                  <l>Așa mi-a spus, jurînd, că nava sta </l>
                  <l>Gătită-n port cu-averi și cu vestminte </l>
                  <l>Să-l ducă pe-Odiseu în țara sa. </l>
                  <l>Dar eu plecai de-acolo mai nainte, </l>
                  <l>Căci tocmai se-ntîmplase de pleca </l>
                  <l>Un vas de tesprioți, pe-un vînt propice, </l>
                  <l>Spre-ostrovul Dulichiu cel plin de spice. </l>
                  <l>Văzui și-averi cîte-Odiseu strînsese. </l>
                  <l>Că zece rînduri de vieți de-ajuns </l>
                  <l>Putea să aibă. Însă el mersese </l>
                  <l>Să cerce vrerea celui nepătruns </l>
                  <l>Din vecinicul stejar cu ramuri dese. </l>
                  <l>Să afle la Dodona vrun răspuns, </l>
                  <l>În ce chip ar intra ca să n-o pață, </l>
                  <l>În țara lui, pe-ascunsul ori pe față. </l>
                  <l>Deci el e sănătos și va să vie </l>
                  <l>În scurtă vreme, după sfatul sfînt, </l>
                  <l>Și nu-ndelung de-acum o să mai fie </l>
                  <l>Departe deci de-al Itacei pămînt. </l>
                  <l>Dar dacă, doamnă, vrei și-o mărturie, </l>
                  <l>Te pot încredința cu jurămînt. </l>
                  <l>Deci Zevs întîiul dintre zei m-asculte </l>
                  <l>Și sfînta vatr-a focurilor multe </l>
                  <l>De sfinte jertfe-n casa nepătată </l>
                  <l>În care-acum de zei sînt eu adus, </l>
                  <l>Că tot ce-am spus e vorb-adevărată </l>
                  <l>Și toate-or fi așa precum le-am spus! </l>
                  <l>Nu trece luna asta și s-arată </l>
                  <l>Vestitul Odiseu! Pe cei de sus </l>
                  <l>Jurat-am deci, că e pe drum spre casă!” </l>
                  <l>Iar lui îi zise trista-n veci crăiasă: </l>
                  <l>„Vai, dare-ar Zevs să fie-așa, străine, </l>
                  <l>Și-atunci tu mi-ai cunoaște voia mea </l>
                  <l>Și daruri multe aveare-ai de la mine, </l>
                  <l>încît oricine-ar fi, cînd te-ar vedea, </l>
                  <l>Să-și zică-n gînd: fericele de tine! </l>
                  <l>Dar bine știu ce soartă voi avea, </l>
                  <l>Căci bine-mi spune inima amară. </l>
                  <l>Nici bietul Odiseu întors în tară. </l>
                  <l>Nici tu trimis în țara ta iubită </l>
                  <l>Că nu-s stăpîni în casa mea precum </l>
                  <l>Era el viu, să facă și cinstită </l>
                  <l>Primire celor ce erau pe drum </l>
                  <l>Și plini apoi de daruri să-i trimită! </l>
                  <l>Dar haideți, roabe, și-i spălați acum </l>
                  <l>Picioarele, și-apoi cu cergi și țoale </l>
                  <l>Un pat s-așterneți pentru dînsul moale, </l>
                  <l>Și-așa-ncălzit și hodinit în patul </l>
                  <l>Cel moale-al lui s-ajungă sfînta zi. </l>
                  <l>Iar mîne-l ungeți, pînă-n revărsatul </l>
                  <l>De zori, frumos, să poat-apoi prinzi </l>
                  <l>La masă-n rînd cu Telemac băiatul; </l>
                  <l>Și vai de cel ce-un rău i-ar mai urzi! </l>
                  <l>Acela-mi plece,-oricîtă supărare </l>
                  <l>I-aș face că-l gonesc, dar să se care! </l>
                  <l>Căci cum m-ai și cunoaște tu pe mine </l>
                  <l>Că sînt la minte și-nțeleptul gînd </l>
                  <l>Mai sus decît sînt altele, străine, </l>
                  <l>De-aș sta nepăsătoare-aici văzînd </l>
                  <l>Că nespălat și-n haine de rușine </l>
                  <l>îmi stai la masă, rea… dînd, </l>
                  <l>Căci scurtă este-a omului trăire. </l>
                  <l>Iar cine-i crud și-n fapte și-n gîndire. </l>
                  <l>Aceluia tot răul i-l dorește </l>
                  <l>Și lumea dimprejur, cît timp e viu, </l>
                  <l>Și chiar și după moarte-l urgisește. </l>
                  <l>Dar cel ce e curat și-n fapta lui, </l>
                  <l>Și-i tot așa curat și ce gîndește, </l>
                  <l>El are-o slavă-n fața orișicui </l>
                  <l>Și-o duc drumeți de-o-mprăștie-n țări străine </l>
                  <l>Și tot vorbesc de-un om ca el de bine.” </l>
                  <l>Răspuns-a el cumintei lui neveste: </l>
                  <l>„Femeie tu, ce-ți plîngi pe Odiseu, </l>
                  <l>Urîte-mi sînt și cergi și toate-aceste </l>
                  <l>Velinți și piei de cînd lăsai și eu </l>
                  <l>Frumoșii munți cu-nzăpezite creste </l>
                  <l>Ai Cretei mele și-s pribeag mereu. </l>
                  <l>Deci las’ să domn pe jos pe-o piele-ntinsă, </l>
                  <l>C-așa mi-e inima de mult deprinsă. </l>
                  <l>Căci pîn-acum eu multe nedurmite </l>
                  <l>Și-amare nopți pe pietre le trecui </l>
                  <l>Veghind sosirea zorilor dorite! </l>
                  <l>Și nici spălarea pe picioare nu-i </l>
                  <l>De mine, deci, și chiar și de-ai trimite </l>
                  <l>Pe vruna, doamnă, n-aș lăsa nicicui </l>
                  <l>Din cîte roabe te slujesc, stăpînă, </l>
                  <l>S-ating-al meu picior cu alba-i mînă, </l>
                  <l>De n-ai cumva pe vruna dintre ele </l>
                  <l>Cu gînd cinstit, bătrînă, prin palat, </l>
                  <l>Și care-ar fi-ndurat și-amar și rele </l>
                  <l>Pe cîte bietul eu le-am îndurat. </l>
                  <l>Aceasta deci, ea poate să mă spele!” </l>
                  <l>Răspunsul Penelope-așa l-a dat: </l>
                  <l>„Iubite-al meu străin, și-ți zic iubite, </l>
                  <l>Căci n-am văzut cu gînduri mai cinstite </l>
                  <l>Pe nici un om străin din cîți trecură </l>
                  <l>Al casei noastre prag, nici om ales, </l>
                  <l>Atit ai de-nțelepte vorbe-n gură </l>
                  <l>Și-atît de chibzuit din minte-ți ies. </l>
                  <l>Dar am aici, cu bună-nvățătură, </l>
                  <l>Bătrîn-o roabă foarte de-nțeles </l>
                  <l>La orișice, și care și crescuse </l>
                  <l>Lăptînd pe-acel sărman ce mi se duse, </l>
                  <l>Căci ea, primit pe mîni, cinstita babă. </l>
                  <l>Cînd maică-sa-l născu, l-a pus la sîn. </l>
                  <l>Deci ea te va spăla, deși e slabă. </l>
                  <l>Ei, haid, mătușo, spală-l pe bătrîn, </l>
                  <l>Că-n toate tu m-ascu’.ți cea mai degrabă. </l>
                  <l>De-o vîrstă e cu bietul tău stăpîn, </l>
                  <l>Că poate și-Odiseu, pe unde moare. </l>
                  <l>Așa va fi la mîni și la picioare, </l>
                  <l>Căci bieții muritori cînd îi ajunse </l>
                  <l>Necazul vieții-mbătrînesc curînd.” </l>
                  <l>A zis, și-atunci obrajii și-i ascunse </l>
                  <l>Bătrîna-n palme și gemea plîngînd </l>
                  <l>Și mult se tînguia și-așa răspunse: </l>
                  <l>„Vai mie, vai, sărmane suflet blînd! </l>
                  <l>Atît de mult deci te urî preasfîntul, </l>
                  <l>Mai mult decît pe toți cari văd pămîntul, </l>
                  <l>Măcar c-aveai atît de temătoare </l>
                  <l>De zei tu inima! Și dintre greci </l>
                  <l>N-a dat lui Zevs jertfiri prisositoare </l>
                  <l>Și-atîtea oi și coapse de berbeci </l>
                  <l>Ca tine,-oh, dulce-al meu, alt om sub soare, </l>
                  <l>Rugîndu-te ca-n pace să petreci, </l>
                  <l>S-ajungi cărunt al vîrstei fericite, </l>
                  <l>Crescînd iubitu-ți fiu viteaz, iubite, </l>
                  <l>Și singur ție-n lume-ți stinse toate, </l>
                  <l>Și-ntoarcerea și viața pe cărări! </l>
                  <l>Așa vor fi rîzînd de dînsul poate </l>
                  <l>Femei străine, cînd printr-alte țări </l>
                  <l>La praguri de bogați oftaturi scoate </l>
                  <l>Cerșindu-le, cum ție-ți fac ocări </l>
                  <l>încît nu lași, de groază, să te spele, </l>
                  <l>Spre-a nu te rîde-acestea mari cățele! </l>
                  <l>Dar eu te spăl, căci doamna vrea, și iată </l>
                  <l>De-al dînsei drag te spăl, și-al meu, că vrui, </l>
                  <l>Și nu știu cum atît de-nduioșată </l>
                  <l>Mi-e inima de tine! Și să-ți spui </l>
                  <l>De ce, că uite, încă niciodată </l>
                  <l>Străini, din cîți veniră, nu văzui </l>
                  <l>Să semene cu Odiseu mai bine </l>
                  <l>La glas, la mîni, la toate-așa ca tine!” </l>
                  <l>Răspunse Odiseu, urmîndu-și planul: </l>
                  <l>„Așa mi-a spus oricine m-a văzut, </l>
                  <l>Că foarte samăn cu-Odiseu sărmanul, </l>
                  <l>Cum chiar și tu o spui. Și-i de crezut!” </l>
                  <l>A zis, iar ea aduse-apoi ligheanul </l>
                  <l>Și rece-a pus dintîi, și l-a umplut </l>
                  <l>Cu apă caldă ca pentru spălare. </l>
                  <l>Deci sta la foc, în dulcea vetrei zare </l>
                  <l>Cumintele-Odiseu; deodată însă </l>
                  <l>Se-ntoarse spre-ntuneric, căci un gînd </l>
                  <l>Cumplit trecu prin inima lui strînsă, </l>
                  <l>Ca nu cumva de rana pulpei dînd, </l>
                  <l>Bătrîna, biata, cea atît de plînsă, </l>
                  <l>Să știe că e el și-atunci strigînd </l>
                  <l>Să-l dea de gol și să-i urzească rele. </l>
                  <l>Venind deci baba, a-nceput să-l spele </l>
                  <l>Văzu deci rana-n pulpa spintecată, </l>
                  <l>Pe care i-o făcuse-un porc mistreț, </l>
                  <l>Pe cînd stetea-n Parnas la unchi odată, </l>
                  <l>La regele-Avtolic, cel mai isteț </l>
                  <l>Din cîți trăiesc de-a spune-o-ncornorată </l>
                  <l>Minciună-n pripă și-a jura-ndrăzneț. </l>
                  <l>Ăst dar al său Hermias i-l dăduse, </l>
                  <l>Căci multe coapse el pe foc îi puse </l>
                  <l>De miei și iezi și desfătate șale </l>
                  <l>De vite-acestui zeu spre-a-i fi amic, </l>
                  <l>Iar zeu-l petrecea cu drag pe cale. </l>
                  <l>Mergînd deci dară regele-Avtolic </l>
                  <l>În Itaca-n palatul fetei sale, </l>
                  <l>Găsi, născut de-atunci, copilul mic, </l>
                  <l>Pe care Evriclia cea cuminte </l>
                  <l>I-l puse pe genunchi, și-a zis cuvinte: </l>
                  <l>„Acum tu vezi și caută, Avtolice, </l>
                  <l>Un nume bun și potrivit de tot </l>
                  <l>Iubitului copil al dulcei fiice, </l>
                  <l>Căci mult te-ai tot rugat să ai nepot! </l>
                  <l>Și-așa va rămînea precum vei zice.” </l>
                  <l>Răspunse Avtolic atunci: „Socot, </l>
                  <l>Tu, fata mea, și ginere-al meu bune, </l>
                  <l>Să-i ziceți dar așa cum vă voi spune. </l>
                  <l>Fiindcă eu sosii aci-n palatul </l>
                  <l>Copilei mele foarte îmbufnat </l>
                  <l>Pe multă lume cîtă e pe latul </l>
                  <l>Și lungu-acest pămînt, vă dau un sfat: </l>
                  <l>Să-i ziceți Odiseu, deci îmbufnatul. </l>
                  <l>Iar cînd, flăcău, veni-mi-va prin palat </l>
                  <l>În care mult-avere-o am rămasă, </l>
                  <l>Bogat în daruri o să-mi plece-acasă!” </l>
                  <l>Se duse Odiseu la daruri dară, </l>
                  <l>Cînd fu, precum s-a spus, flăcău voinic. </l>
                  <l>Deci toți cu drag aci-l întîmpinară </l>
                  <l>Și unchii săi și regele-Avtolic; </l>
                  <l>Ieși chiar și-Amfiteea-n prag afară, </l>
                  <l>Soția drag-a dragului bunic, </l>
                  <l>Și mult îl săruta la dînsa-n brață, </l>
                  <l>Pe dragile-i lumini, pe cap, pe față. </l>
                  <l>Deci regele-Avtolic poruncă dete </l>
                  <l>Să fac-ai săi băieți ospăț slăvit. </l>
                  <l>Ei dar aduseră, voinic în spete, </l>
                  <l>Un bou bătrîn și-ndată l-au jupit, </l>
                  <l>Tăindu-l tot, iar părțile tăiete, </l>
                  <l>Făcîndu-le felii, le-au potrivit </l>
                  <l>Și-apoi cu grijă, prin frigări înfipte, </l>
                  <l>Pe mese le puneau, fierbinți și fripte. </l>
                  <l>Atunci întreaga zi deci împreună </l>
                  <l>Făcur-ospățul pînă cînd era </l>
                  <l>Lumină-n cer, și toți în voie bună. </l>
                  <l>Dar cînd apoi și-amurgul scobora </l>
                  <l>Și-a fost și-a nopții vreme care-adună, </l>
                  <l>Tot însu-atunci durmind se bucura </l>
                  <l>De somnul cel ce-odihnă este-a vieții. </l>
                  <l>Deci cînd veni și faptul dimineții, </l>
                  <l>În zori plecară la vînat flăcăii, </l>
                  <l>Cinstiții unchi ai lui, ca deobicei, </l>
                  <l>Luînd cu dînșii slugii și căpăii. </l>
                  <l>Și-așa se duse și-Odiseu cu ei. </l>
                  <l>Urmînd pe coaste deci suișul căii, </l>
                  <l>Pe muntele Parnas cu codrii cei </l>
                  <l>Frumoși și verzi, sosiră-n umblet iute </l>
                  <l>Și sus pe culmile de vînt bătute. </l>
                  <l>Din largul Ocean cu ape line, </l>
                  <l>Ieșind încet și soarele de sus, </l>
                  <l>Scălda cu raze dulci dintîi coline </l>
                  <l>Și culmi, acum, iar ei mereu s-au dus </l>
                  <l>Urmîndu-și cînii-n goana urmei pline, </l>
                  <l>Iar unchii după cîni…. </l>
                  <l>…………….. </l>
                  <l>…………….. </l>
                  <l>Acum aci-ntr-o mare-nfundătură </l>
                  <l>Dormea un porc mistreț. Nicicînd prin ea </l>
                  <l>Nici vînturi iuți și tari nu străbătură, </l>
                  <l>Nici ploaia cea din cer n-o pătrundea, </l>
                  <l>Nici soarele cu dulcea lui căldură, </l>
                  <l>Și-atît de des hățișul o-ngrădea, </l>
                  <l>Că cuib era al nopții-ntunecate </l>
                  <l>Și jos grămezi de frunze scuturate. </l>
                  <l>Mistrețul deci, și-n larma lătrăturii </l>
                  <l>Și-a pașilor de om ce-au răzvrătit </l>
                  <l>Tăcerea nopții-n inima pădurii, </l>
                  <l>Ieși naintea lor, și i-a-ntîlnit. </l>
                  <l>Și foc scotea din ochi, și plin de furii, </l>
                  <l>Jucîndu-și coama părului zbîrlit, </l>
                  <l>În calea lor cumplita fiară stete. </l>
                  <l>Deci cel dintîi al îndrăzneței cete </l>
                  <l>Sări spre fiară-n goana sa fierbinte </l>
                  <l>Cu lunga-i suliț-Odiseu și-a dat, </l>
                  <l>Ci-n furie-i fiara i-o luă nainte </l>
                  <l>Și, dînd pieziș cu colțul, i-a-mplîntat </l>
                  <l>Deasupra de genunchi cumplitul dinte </l>
                  <l>Adînc în șold și-n sus i-a despicat </l>
                  <l>O mare parte-a cărnii furiosul, </l>
                  <l>Dar n-a ajuns adînc să-i sfarme osul. </l>
                  <l>Dar lancea s-a fost dus și străbătuse </l>
                  <l>Pe porc prin umărul său drept, trecînd </l>
                  <l>Prin piept, așa că vîrfu-i se văzuse. </l>
                  <l>Căzu deci fiara-n colb atunci gemînd, </l>
                  <l>Iar sufletul din caldu-i trup se duse. </l>
                  <l>Pe-acesta deci l-au și jupit curînd </l>
                  <l>Și unchii săi și slugii, și-l tăiară, </l>
                  <l>Iar rana cea făcută-n șold de fiară </l>
                  <l>Cu multă grijă i-au legat-o bine </l>
                  <l>Și-opriră prin descîntece apoi </l>
                  <l>Să curgă sîngele cel roș din vine. </l>
                  <l>Deci iute toți se-ntoarseră-napoi. </l>
                  <l>Iar cînd la timpu-nchiderii depline </l>
                  <l>A ranei ce-o-ngrijeau cu mari nevoi </l>
                  <l>Se-ntoarse tînărul acasă-n tară, </l>
                  <l>Ei daruri multe și frumoase-i dară. </l>
                  <l>Și mult-aveau și mare bucurie </l>
                  <l>Părinții dragi acasă și-ntrebau </l>
                  <l>De toate cum au fost, dorind să știe, </l>
                  <l>Iar el le-a spus de-a rîndul, cum vînau, </l>
                  <l>Cum porcu-apoi din neagra vizunie </l>
                  <l>Veni spre ei pe cînd înaintau </l>
                  <l>Și cum primi deci colțul rănii crunte </l>
                  <l>Pe cînd vîna cu unchii săi pe munte. </l>
                  <l>Și-acum, spălîndu-i rana vindecată, </l>
                  <l>Ea-ndat-o cunoscu și i-a scăpat </l>
                  <l>Din mîni piciorul ce căzu deodată </l>
                  <l>Cu zgomot în ligheanul ce-a sunat, </l>
                  <l>Întors pe dos, cu apa răvărsată. </l>
                  <l>Deci veselă, dar și mîhnit-a stat </l>
                  <l>În fața lui, cu glasul stins în gură, </l>
                  <l>Iar ochii-i vii de lacrimi i s-umplură. </l>
                  <l>L-a prins de sub bărbie-apoi bătrîna </l>
                  <l>Și-a zis încet.: „Dar tu ești Odiseu! </l>
                  <l>Și nu te-am cunoscut pînă ce mîna </l>
                  <l>N-am pus-o peste-ntreg stăpînuL meu!” </l>
                  <l>Și-n clipă, vrînd să-i știe și stăpîna, </l>
                  <l>Privi spre ea, să-i spuie, dar fu greu </l>
                  <l>Să-i vad-ori să-nțeleagă ea privirea, </l>
                  <l>Căci gîndu-ntreg i-l duse-Atene-airea. </l>
                  <l>Atunci pe după gît el dreapta-i puse </l>
                  <l>Și-o trase-ncet cu stînga cătră el </l>
                  <l>Și-ncet vorbindu-i la ureche-i spuse: </l>
                  <l>„Vreai tu, bunico, să mă pierzi astfel? </l>
                  <l>Chiar tu, femeia care mă crescuse </l>
                  <l>La sîn odată-n fașe mititel, </l>
                  <l>Acum cînd, suferind atîtea rele, </l>
                  <l>Pribeag îmi văd pămîntul țării mele? </l>
                  <l>Acum că mă cunoști și vrut-au zeii </l>
                  <l>Să știi că-s eu, nu spune nimănui, </l>
                  <l>Să nu mă știe roabele-ori aheii! </l>
                  <l>Că-ți spui, bătrîno, și va fi ce-ți spui, </l>
                  <l>Că dacă zeii-or vrea s-omor mișeii </l>
                  <l>Acești de prinți, în ștrang o să te pui, </l>
                  <l>Deși mi-ești doică,-n ștrang sub bolta porții, </l>
                  <l>Cînd da-voi pe-alte rele slujnici morții!” </l>
                  <l>Răspunse-atunci și-a zis Euriclia: </l>
                  <l>„Cum poți să-mi spui o vorb-așa de grea? </l>
                  <l>Tu bine doară-mi știi statornicia </l>
                  <l>Și inima ce-o port în mintea mea! </l>
                  <l>Ca piatra și ca fierul mi-e tăria </l>
                  <l>Și tot așa ca ele știu tăcea. </l>
                  <l>Dar una-ți spui și prinde-o-n mîna minții: </l>
                  <l>De vrea Cel sfînt s-omori vrodată prinții, </l>
                  <l>Pe nume-atunci o să-ți arăt pe toate </l>
                  <l>Femeile dușmance și-o să-ți spui </l>
                  <l>Că-ți fac rușine prin palat, nepoate!” </l>
                  <l>Răspunse însă el: „Nevoie nu-i </l>
                  <l>Să-mi spui chiar tu. Căci prea ușor se poate </l>
                  <l>Chiar eu să aflu gîndul orșicui. </l>
                  <l>Dar lucrul ăsta ține-l în tăcere </l>
                  <l>Și-l lasă zeilor și-n sfînta vrere!” </l>
                  <l>Așa vorbi, și-și potoli și frica; </l>
                  <l>Iar ea s-a dus s-aducă apă-n vas, </l>
                  <l>Căci n-a rămas din cea ce-a fost nimica. </l>
                  <l>Deci după ce l-a uns apoi cu gras </l>
                  <l>Ulei, cînd fu-ndeajuns spălat, bunica, </l>
                  <l>El scaunul șederii lui l-a tras </l>
                  <l>La vatră, stînd să-l încălzească focul </l>
                  <l>Și-al rănii-ascunse-n zdrențe iarăși locul. </l>
                  <l>Și-așa-ncepu cuvînt de la crăiasă: </l>
                  <l>„Acum, străine,-un lucru am în gînd </l>
                  <l>Și-aș vrea să mi te-ntreb, că foarte-mi pasă. </l>
                  <l>Tîrziu e ceasul nopții și-n curînd </l>
                  <l>Dormi-vor cei ce pot durmi și-i lasă </l>
                  <l>S-adoarmă grijile ce-or fi avînd. </l>
                  <l>Dar eu, de vreau să dorm, de grija multă, </l>
                  <l>Degeaba-nchid cei ochi, că nu m-ascultă! </l>
                  <l>Căci ziua plîng și-oftez de toate cele, </l>
                  <l>Dar și mai uit să plîng, că-mi văd mereu </l>
                  <l>De lucrul meu și-al slujnicelor mele. </l>
                  <l>Dar cînd rămîi prin noapte numai eu </l>
                  <l>Și toate dorm și nu mai sînt cu ele, </l>
                  <l>Zac tristă fără somn pe patul meu </l>
                  <l>Și griji pe griji prin suflet mi s-alungă </l>
                  <l>Și plîng prin noaptea nesfîrșit de lungă. </l>
                  <l>Precum deci trista-n veci Privighetoare </l>
                  <l>Își cîntă jalea, fata lui Pandar, </l>
                  <l>De cum începe-al primăverii soare, </l>
                  <l>Ascunsă-n umbra verdelui frunzar. </l>
                  <l>Schimbînd mereu cîntări răsunătoare </l>
                  <l>Cu dulcele său glas, bocind amar </l>
                  <l>Pe cel ucis, nebuna, vai! copilu’ </l>
                  <l>Lui Zet și-al ei, de ea ucis, Itilu, </l>
                  <l>Așa și sufletul se zbate-n mine </l>
                  <l>Și bietul gînd din două părți mi-e prins: </l>
                  <l>Ori stînd pe loc, eu să păstrez, străine, </l>
                  <l>Cu fiul meu acolea, neatins </l>
                  <l>Și-ntreg avutul lui, și-al meu, vezi bine, </l>
                  <l>Și roabele și-acest palat cuprins, </l>
                  <l>Cinstit păzind și soțului meu patul, </l>
                  <l>Pe cum îmi dă și gura lumii sfatul. </l>
                  <l>Ori pe-altul să-l urmez, vrun tînăr care </l>
                  <l>Mă tot pețește-acum, fruntaș aheu, </l>
                  <l>Și bun și dînd și zestrea cea mai mare. </l>
                  <l>Căci pîn-a fost și mic copilul meu </l>
                  <l>Și fără minți, la nici o măritare </l>
                  <l>N-aveam cum mă gîndi, să las chiar eu </l>
                  <l>Și goală casa soțului, sărmanul, </l>
                  <l>Și mic și făr’de nime-n ea orfanul! </l>
                  <l>Dar azi cînd e și-n mintea sa bărbată </l>
                  <l>Și-ajuns în vîrsta tinereții lui, </l>
                  <l>Mă roagă chiar să plec de-aici odată, </l>
                  <l>Căci vede-acum că altă cale nu-i </l>
                  <l>Să-și scape-averea cea de-ahei mîncată. </l>
                  <l>Dar ian să-mi tălmăcești un vis ce-avui: </l>
                  <l>Am douăzeci, și-mi sînt vederii placul, </l>
                  <l>Gîscani mîncînd din albii-n prag alacul, </l>
                  <l>Veni însă din munți un vultur mare </l>
                  <l>Cu ciocul strîmb, și toți cu gîtul frînt </l>
                  <l>Zăceau acum pe jos, uciși de gheare. </l>
                  <l>Iar el zbura-n văzduhul lui cel sfînt. </l>
                  <l>Deci eu prin vis plîngeam făr’ de-alinare; </l>
                  <l>Și-atunci femei, la jalnicul meu cînt, </l>
                  <l>Veniră multe-n jur și-umplură locul, </l>
                  <l>Dar n-au putut să-mi stingă-n suflet focul. </l>
                  <l>Vulturu-apoi cu glas de om deodată, </l>
                  <l>Pe-a casei culme scoborînd, a zis: </l>
                  <l>«Mîngîie-te, a lui Icarie fată, </l>
                  <l>C-aievea e ce vezi, și nu e vis, </l>
                  <l>Gîscanii-s prinții și-au primit răsplată, </l>
                  <l>Iar vultur am fost eu, de zei trimis </l>
                  <l>Acum, bărbatul tău, întors în țară, </l>
                  <l>Să dau acestor prinți o moarte-amară » </l>
                  <l>Așa vorbi. Eu însă deșteptată, </l>
                  <l>Privii după gîscani; ei vii și-acum </l>
                  <l>Mîncau din albie grîu ca și-altădată!” </l>
                  <l>Răspunse Odiseu: „Pe-un singur drum </l>
                  <l>Poți da o tălmăcire-adevărată </l>
                  <l>Și-n vis ți-a spus-o chiar bărbatul cum. </l>
                  <l>Pe prinți, venind, el morții o să-i deie.” </l>
                  <l>Iar lui i-a zis din nou a sa femeie </l>
                  <l>„Acum, la visuri știu așa, străine, </l>
                  <l>Că-s multe visuri fără de-nțeles, </l>
                  <l>Iar multe mint, ori n-au izbînzi depline. </l>
                  <l>Căci două-s porțile pe care ies: </l>
                  <l>De corn și fildeș. Deci un vis ce vine </l>
                  <l>Pe poarta cea de fildeș alb și-ales, </l>
                  <l>Acela minte și nimic n-arată </l>
                  <l>Și nici plinire n-are-adevărată. </l>
                  <l>Iar cel venit prin corn aievea știe </l>
                  <l>Ce este-ntr-adevăr și spune drept. </l>
                  <l>Dar visul ce-l avui nu cred să fie </l>
                  <l>Venit pe-aici! Căci lucrul ce-l aștept </l>
                  <l>Mi-e stins de veci și fiului și mie! </l>
                  <l>Ascultă deci ce spui și pune-n piept, </l>
                  <l>Să vezi că mie-alt drum nu-mi mai rămîne! </l>
                  <l>Căci iată vine-amara zi de mîne. </l>
                  <l>În care eu voi părăsi și patul </l>
                  <l>Și casa dulcelui bărbat al meu, </l>
                  <l>Căci am să-i pui pe-aceștia la-ncercatul </l>
                  <l>Topoarelor, pe care Odiseu </l>
                  <l>Ca parii-n gard, la rînd, aci-n palatul </l>
                  <l>Cel larg și le-așeza, iar jocul, greu </l>
                  <l>Era, căci el ochind putea petrece </l>
                  <l>Săgeata lui prin toate treisprăzece. </l>
                  <l>Pe prinți acum la-ntrecere-i voi pune; </l>
                  <l>Și-oricare dintre dînșii va putea </l>
                  <l>Cu mai puțină trudă să-l înstrune </l>
                  <l>Voinicul arc și-n stare ca să dea </l>
                  <l>Săgeata-n drumul fugii ei nebune </l>
                  <l>Prin toate-aceste fiare,-o să mă ia </l>
                  <l>Și-acela deci să-mi fie-apoi bărbatul, </l>
                  <l>Și-urmîndu-i lui voi părăsi palatul, </l>
                  <l>Acest palat iubit, vai, Doamne sfinte, </l>
                  <l>Și-atîta de frumos, de care eu </l>
                  <l>Și-n vis îmi voi aduce-odat-aminte!” </l>
                  <l>Răspunse-atunci cumintele-Odiseu: </l>
                  <l>„Crăiasă, lucrul foarte e cuminte! </l>
                  <l>Deci fă-l curînd, căci dac-amîi mereu, </l>
                  <l>Se poate-ntoarce soțul tău, stăpînă, </l>
                  <l>Și mîndrul acest joc îl scapi din mînă!” </l>
                  <l>Deci zise ea: „De-ar fi să nu te cheme </l>
                  <l>La somn, și-ai vrea să stai și să mai spui, </l>
                  <l>De-urîtul lungii nopți eu nu m-aș teme! </l>
                  <l>Dar lucru-n lume cu putință nu-i </l>
                  <l>Să n-aibă omul somnul său la vreme! </l>
                  <l>Căci orice lucru-și are rostul lui </l>
                  <l>Și-așa făcură zeii rînduire </l>
                  <l>In tot ce-i omenesc cerut de fire! </l>
                  <l>De-aceea dar acum eu mă voi duce </l>
                  <l>Sărmana-n rîndul casei cel de sus, </l>
                  <l>Că doară-doar un somn o să m-apuce </l>
                  <l>În patul plin de-atîta plîns nespus, </l>
                  <l>Că n-are cînd de plîns să se usuce. </l>
                  <l>De cînd acum bărbatul meu e dus </l>
                  <l>La Troia cea cu numele de fiere. </l>
                  <l>Iar tu-ți așterne-ori jos, ori pat îți cere.” </l>
                  <l>A zis. Și-apoi pe plina de podoabe </l>
                  <l>A casei scară-ncet ea s-a urcat, </l>
                  <l>Nu singură, ci-urmîndu-i multe roabe. </l>
                  <l>Iar cînd ajunse-n jalnicul ei pat, </l>
                  <l>A plîns încit curgeau pe haină-i boabe </l>
                  <l>De lacrimi mari, dorind pe-al ei bărbat. </l>
                  <l>Și-a plîns așa pînă ce-a pus Atene </l>
                  <l>Un dulce somn pe plînsele ei gene.</l>
               </lg>
            </div>
            <div type="div2">
               <head>Cartea XX</head>
               <lg>
                  <l>El deci durmea-n pridvor acum afară </l>
                  <l>Pe cruda piele-a unui bou, și piei </l>
                  <l>Și-a pus pe el, de oi ce le tăiară </l>
                  <l>Spre-a face-ospețe prinții-acești ahei. </l>
                  <l>Evrinoma mai scoase din camară </l>
                  <l>Și-asupra-i puse și-un cojoc de-al ei. </l>
                  <l>Aici deci s-a culcat, și-n fundul minții </l>
                  <l>Veghind clocea-n ce fel s-omoare prinții. </l>
                  <l>Iar fetele cari și mai înainte </l>
                  <l>Durmeau cu prinții, tot ieșeau și-ntrau </l>
                  <l>Pe uși, rîzînd cu glume și cuvinte. </l>
                  <l>Deci lui prin suflet multe-i alergau </l>
                  <l>Și foarte-ntărîtat gîndea prin minte </l>
                  <l>Că ori sărind să le sugrume, sau </l>
                  <l>Să lase azi pe prinți și pe nebune </l>
                  <l>De cel din urmă rînd să se-mpreune. </l>
                  <l>Dar inima-i lătra. Precum cînd vede </l>
                  <l>Cățeaua pe-un străin pe lîngă pui, </l>
                  <l>Ea umblă-n jur lătrînd și se repede </l>
                  <l>Și foarte-ar vrea să sară-n fața lui </l>
                  <l>Și-n furia ei cumplit de mult se-ncrede, </l>
                  <l>Așa-i lătra de furie-acum cu hui </l>
                  <l>Și inima de-atîta destrămare. </l>
                  <l>Deci inimii-i făcea vorbind mustrare: </l>
                  <l>„Ah, rabdă, inimă! Că și-altă dată </l>
                  <l>Răbdat-ai tu și mai cîinesc un vai, </l>
                  <l>Pe cînd ciclopu-n peștera-nfundată </l>
                  <l>Mînca pe soții tăi, iar tu răbdai! </l>
                  <l>Te-a scos și-atunci din rău povața dată </l>
                  <l>De mintea mea, pe cînd tu tremurai </l>
                  <l>Crezînd că mori și te topeai cu plînsul!” </l>
                  <l>Așa vorbea cu inima dintr-însul, </l>
                  <l>Iar inima, supusă-n piept ca robul, </l>
                  <l>Tăcea răbdînd și sta pe loc, dar el </l>
                  <l>N-avea-n culcuș răgaz de-alin cît bobul. </l>
                  <l>Precum deci face-un om purtînd la fol </l>
                  <l>Un coș de capră ce-l umplu cu drobul </l>
                  <l>De sînge și ficați pe focul cel </l>
                  <l>Ce-l frige-ncet, mereu îi schimbă locul, </l>
                  <l>Dorind să-l frigă cît mai iute focul, </l>
                  <l>Așa el se-nvîrtea, arsurii pradă, </l>
                  <l>Pe-o parte și-alta, frămlntat în gînd, </l>
                  <l>Căci nu putea de loc mijloc să vadă </l>
                  <l>Cum singur el să prindă, și-n curînd, </l>
                  <l>Pe-atîția prinți, și mulți și tot grămadă. </l>
                  <l>Dar iat-atunci Atene, scoborînd </l>
                  <l>Din cer, venit-a-n chipul unei fete </l>
                  <l>Și-a zis, și-aproape lîngă cap îi stete: </l>
                  <l>„De ce acum tu, cel mai neferice </l>
                  <l>Din lume om, veghezi așa tîrziu? </l>
                  <l>Dar iată-ți casa ta, și iat-aice </l>
                  <l>Nevasta-n casă și iubitu-ți fiu, </l>
                  <l>Cum nu-i alt fiu mai bun să se ridice!” </l>
                  <l>Răspunse el gemînd: „Zeițo, știu! </l>
                  <l>Și-s drepte toate cele cuvîntate, </l>
                  <l>Dar sufletul din inimă-mi se zbate </l>
                  <l>Și-acestea le frămînt, zeițo bună: </l>
                  <l>Cum poate fi putință ca să prind </l>
                  <l>În mîni pe-acești mișei, cari împreună </l>
                  <l>Țin toți, eu unul singurul fiind, </l>
                  <l>Că-s totdeauna toți, oricînd s-adună! </l>
                  <l>Dar și mai mare lucru stau gîndind, </l>
                  <l>Că dac-aș și putea s-ucid mișeii, </l>
                  <l>În rînd cu mine stînd și tu și zeii, </l>
                  <l>Eu unde-atunci fugind să cat scăpare? </l>
                  <l>Aceasta deci te rog s-o cercetezi! </l>
                  <l>Răspunse cea cu ochi de-albastră zare: </l>
                  <l>„Fricosule! Cînd ai un soț și-l vezi, </l>
                  <l>Deși e slab și muritor și n-are </l>
                  <l>Nici minte multă,-ntr-însul tu te-ncrezi, </l>
                  <l>Și-n mine nu, că-s zeu, străin al morții </l>
                  <l>Și pot s-abat orice primejdie-a sorții! </l>
                  <l>Ascultă deci! De-ar fi să ne-nconjoare </l>
                  <l>Chiar și cincizeci de-oștiri pe noi, pe doi, </l>
                  <l>De varvari răi ce-ar vrea să ne omoare, </l>
                  <l>Tu tot le-ai smulge turmele de boi </l>
                  <l>Și singur tu le-ai stinge-al vieții soare, </l>
                  <l>Și-amar bătuți ei ți-ar fugi-napoi. </l>
                  <l>Deci dormi! Ce stai de veghe noaptea toată? </l>
                  <l>Căci zeii-au azi din rele să te scoată!” </l>
                  <l>A zis și i-a turnat un somn pe gene, </l>
                  <l>Un somn ce-n suflet dulce-alin i-a pus </l>
                  <l>Și trupu-i se topi-n adîncă lene. </l>
                  <l>Și-n cerul ei pe-Olimp apoi s-a dus. </l>
                  <l>Pe cînd durmea deci somnul dat de-Atene, </l>
                  <l>Un zeu voi-n iatacul ei de sus </l>
                  <l>Din somn pe Penelope-acum s-o scoale, </l>
                  <l>Și stînd, plîngea pe patul ei cel moale. </l>
                  <l>Cînd fu apoi de vaiet săturată, </l>
                  <l>Așa se blăstăma cu-amar cuvînt: </l>
                  <l>„Vai, dare-ar Artemis, zeița fată, </l>
                  <l>S-arunce-n pieptul meu din ceru-i sfînt </l>
                  <l>Săgeata ei, să mor aici îndată! </l>
                  <l>Și-apoi răpească-m-un vîrtej de vînt </l>
                  <l>Și ducă-mă pe-a mării căi cu spume </l>
                  <l>Și-arunce-mă-n Ocean, în fund de lume! </l>
                  <l>Precum deci viforul cu-a sa putere </l>
                  <l>Răpi pe fetele lui Pandareu, pe cînd </l>
                  <l>Pierir-ai lor părinți prin sfîntă vrere </l>
                  <l>Și-orfane-astfel în casă rămînînd, </l>
                  <l>Crescutu-le-a cu lapte și cu miere </l>
                  <l>Frumoasa Chipris cea cu chipul blînd, </l>
                  <l>Și minte mai presus de-orice femeie, </l>
                  <l>Și nuri vru Hera vecinici să le deie, </l>
                  <l>Iar Artemis plăcută sănătate </l>
                  <l>Și-Atene Palas însăși le-a deprins </l>
                  <l>Să știe țese lucruri minunate. </l>
                  <l>Pe-acestea deci Harpiile le-au prins </l>
                  <l>Pe cînd se duse Chipria să cate </l>
                  <l>Pe tatăl Zevs, pe-Olimpul cel întins, </l>
                  <l>Spre-a cere pentru-aceste-orfane fiice </l>
                  <l>În scurtă vreme-un măritiș ferice. </l>
                  <l>Căci Zevs acel ce nori prin aer poartă </l>
                  <l>Cunoaște-orice noroc ai să-l petreci, </l>
                  <l>Ori bun ori rău, și știe-oricare soartă </l>
                  <l>Și-a ta și-a tuturor, din veci în veci. </l>
                  <l>Și-așa pe fete, la palat din poartă </l>
                  <l>Le-au dus atunci Harpiile și deci </l>
                  <l>Le-au dat ca slujnici relelor Erinii — </l>
                  <l>Așa din larg Olimp acum seninii </l>
                  <l>Să-mi stingă ca nefost tot rostul vieții </l>
                  <l>Și facă-mă să intru sub pămînt </l>
                  <l>În noaptea lui, cu rănile săgeții, </l>
                  <l>Slăvita Artemis din cerul sfînt, </l>
                  <l>Păstrîndu-mi pe-Odiseu din timpul vieții </l>
                  <l>Icoană-n suflet, vecinică,-n mormînt, </l>
                  <l>Și nu-mi dea trai s-ajung să-i fac plăcere </l>
                  <l>Vrun altui om mai rău care m-ar cere! </l>
                  <l>Dar răul care-l rabdă tot mai poate </l>
                  <l>Să-l rabde-un om, oricît e de-ntristat </l>
                  <l>Și plînge ziua și suspinuri scoate, </l>
                  <l>Iar noaptea-și are somnul său în pat, </l>
                  <l>Căci somnul face pe-om să-și uite toate </l>
                  <l>Și bun și rău, de-ndată ce-a-nnoptat </l>
                  <l>Pe ochii lui și-ncet îi moare rana — </l>
                  <l>Dar eu acum nici noapte n-am, sărmana! </l>
                  <l>Și chiar și visuri rele nu știu cine </l>
                  <l>Din zei îmi dă, și-așa și-acum visam </l>
                  <l>Că doarme-Ulis în pat pe lîngă mine, </l>
                  <l>În toate-asemeni lui, cum îl știam </l>
                  <l>Pe cînd porni-n război. Și-atît de bine, </l>
                  <l>Sărmana, ce-mi părea, că nu ziceam </l>
                  <l>Că-i numai vis, ci stare-adevărată.” </l>
                  <l>A zis, și-apoi veni și ziua-ndată. </l>
                  <l>Dar plînsul ei cel jalnic ascultîndu-l </l>
                  <l>Mîhnitul Odiseu, că-l auzea, </l>
                  <l>El foarte-acum speriat era cu gîndul, </l>
                  <l>Că-n mintea lui i se păru că ea </l>
                  <l>Îi stă la cap și plînge, cunoscîndu-l. </l>
                  <l>Strîngînd deci pieile pe cari durmea, </l>
                  <l>Le-a dus și le-așeza pe bănci frumoase, </l>
                  <l>Iar pielea cea de bou în curte-o scoase. </l>
                  <l>Și-așa-ncepu cu mînile nălțate </l>
                  <l>Spre tatăl Zevs: „Părinte Zevs de sus, </l>
                  <l>De-ai vrut, după dureri nenumărate, </l>
                  <l>Pe-al mării umed drum. să fiu adus </l>
                  <l>În țara mea, dă-mi semne-adevărate </l>
                  <l>Aci năuntru, prin cuvîntul spus </l>
                  <l>De-un om din cei ce-ncep să se trezească, </l>
                  <l>Și-afar-un semn, prin vrerea ta cerească!” </l>
                  <l>Așa vorbea rugîndu-se. Iar tata </l>
                  <l>Îndată-l asculta, și din senin </l>
                  <l>Din nalt Olimp un tunet el tunat-a. </l>
                  <l>Deci foarte mult se bucura că-i vin </l>
                  <l>Dorite semne-așa-n curînd a gata, </l>
                  <l>Căci și-altă prevestire-avu deplin </l>
                  <l>Și-o spuse-alături una dintre roabe </l>
                  <l>Ce-acolo măcinau în rîjniți boabe. </l>
                  <l>Deci unsprăzece fete-aici și-o babă </l>
                  <l>Rîjneau și orz și grîu în rîjnitori. </l>
                  <l>Deci toate-acum durmeau, căci mai degrabă </l>
                  <l>Sfîrșiră orzul dat de pețitori. </l>
                  <l>Aceasta numai una, cea mai slabă, </l>
                  <l>Și-acum rîjnea mereu, tîrziu spre zori. </l>
                  <l>Deci stînd puțin de-a-mpinge greaua roată, </l>
                  <l>Vorbi privind spre cer și-n lacrimi toată: </l>
                  <l>„Vai, tată Zevs ce stăpînești pămîntul </l>
                  <l>Și cerul tău! Nici strop de nour nu-l </l>
                  <l>Și tare-ai mai tunat! Ai dat preasfîntul </l>
                  <l>Și marele tău semn deci oarecui. </l>
                  <l>Ascultă-mi tu și mie-acum cuvîntul </l>
                  <l>Și fă sărmanei roabe-așa cum spui: </l>
                  <l>Mănînce prinții-aceștia, dulce tată. </l>
                  <l>Mîncarea lor de cea din urmă dată! </l>
                  <l>Căci nu mai am nici nopțile hodină </l>
                  <l>Și-mi tremură genunchii-acum și mor </l>
                  <l>Rîjnind, sărmana, prinților făină! </l>
                  <l>Mănînce-o asta cea din urm-a lor!” </l>
                  <l>Deci buna veste-acum avînd deplină, </l>
                  <l>Fu vesel Odiseu, că tunător </l>
                  <l>Și Zevs i-a dat și baba semn dorinții, </l>
                  <l>Și-așa zicea că tot va bate prinții! </l>
                  <l>Iar celelalte slujnici prin palatul </l>
                  <l>Cel larg, deștepte, focul l-au aprins. </l>
                  <l>Apoi și Telemac, lăsîndu-și patul, </l>
                  <l>Cu haine se-mbrăcă și-apoi și-a-ncins </l>
                  <l>Din umeri spada peste piept de-a latul </l>
                  <l>Și-opinci frumoase el sub tălpi și-a prins </l>
                  <l>Și-n mîni luat-a lancea lucitoare, </l>
                  <l>Cea foarte lungă umbră dînd la soare. </l>
                  <l>Și-așa pornind, din prag se-ntoarse iară </l>
                  <l>Și-i zise Evricliei întrebînd: </l>
                  <l>„Cinstit-ați voi pe-acel străin de-aseară </l>
                  <l>Cu vin și pat, ori s-a culcat flămînd? </l>
                  <l>Din partea mamei el putea să piară, </l>
                  <l>Că toate-acum i s-au schimbat în gînd! </l>
                  <l>Cu bunii cei ce tac ea stă ca muții, </l>
                  <l>Cinstind mereu tot răii și limbuții!” </l>
                  <l>Răspunse-atunci bătrîna: „Telemace! </l>
                  <l>Să nu-mi dai vină pentru-acel străin, </l>
                  <l>Că nu-i de vină și-un nedrept i-ai face! </l>
                  <l>A stat cît vru și i-a cerut și vin; </l>
                  <l>Mîncare-ar fi avut oricîtă-i place, </l>
                  <l>Dar n-a vrut el, că l-a întrebat de vrea, </l>
                  <l>Iar cînd el începu de somn să spuie, </l>
                  <l>Ea roabele-a trimis un pat să-i puie. </l>
                  <l>Dar el ca un deprins cu-amara trudă </l>
                  <l>Și-așa golan, n-a vrut să doarmă-n pat </l>
                  <l>Și nici de cergi nimic n-a vrut s-audă. </l>
                  <l>Ci-n sală jos pe lespezi s-a culcat </l>
                  <l>Subt piei de oi, pe-o piele încă crudă </l>
                  <l>De bou, iar eu și-o țoală i-am mai dat.” </l>
                  <l>A zis, iar el ieși cu lancea-n mînă, </l>
                  <l>Urmat de doi frumoși dulăi de stînă. </l>
                  <l>A zis, și-apoi el își văzu de cale, </l>
                  <l>Mergînd în piață la bărbații-ahei. </l>
                  <l>Ci-n casă doica-n graba muncii sale </l>
                  <l>Striga, Euriclia,-ntre femei: </l>
                  <l>„Stropiți curînd și măturați prin sale, </l>
                  <l>Pe bănci covoare-mi așezați și piei; </l>
                  <l>La mese-apoi leșie și burete, </l>
                  <l>Spălați și cupe și ulcioare, fete! </l>
                  <l>Și apă din cișmea cărați curată, </l>
                  <l>Și nu-mi stați mult pe-acolo tăndălind, </l>
                  <l>Căci uite, prinții-o să ne pice-ndată </l>
                  <l>Și pînă-n ziuă ne-or veni, mă prind, </l>
                  <l>Căci azi și sărbătoare-avem legată!” </l>
                  <l>Așa zicea bătrîna poruncind, </l>
                  <l>Iar ele s-au supus în graba mare, </l>
                  <l>Plecînd la lucru-n drumu-i fiecare. </l>
                  <l>Deci douăzeci porniră la fîntîna </l>
                  <l>Cu recea apă; altele, lucrînd, </l>
                  <l>Puneau ici-colo prin palaturi mîna. </l>
                  <l>Apoi și slugii prinților întrînd, </l>
                  <l>Pe-aceștia-n curte i-a trimis bătrîna </l>
                  <l>Să taie lemne. Și-au venit curînd </l>
                  <l>Cu apă fetele,-a venit în urmă </l>
                  <l>Purcarul, aducînd trei vieri din turmă. </l>
                  <l>Pe-aceștia i-a lăsat să pască dară </l>
                  <l>Prin larga curte-a marelui palat, </l>
                  <l>Iar el vorbea cu Odiseu pe-afară, </l>
                  <l>Și-așa vorbindu-i, multe l-a-ntrebat: </l>
                  <l>„Își fac și-acum batjocură și-ocară </l>
                  <l>Din tine pețitorii-ori te-au lăsat, </l>
                  <l>Străine-al meu, și nu-s ca mai nainte?” </l>
                  <l>Iar lui îi zise Odiseu cuvinte: </l>
                  <l>Și-aduse niște capre lucitoare </l>
                  <l>Și fruntea turmei pentru prînzul cel </l>
                  <l>Bogat de azi al gloatei pețitoare </l>
                  <l>Deci doi ciobani care-au venit cu el </l>
                  <l>Legatu-le-au sub bolta sunătoare, </l>
                  <l>Iar el cîrtit-a pe-Odiseu astfel: </l>
                  <l>„Și-acum întuneci locu-aici cu tine </l>
                  <l>Și superi oamenii cerșind, străine? </l>
                  <l>Și n-ai odată să te cari? Îmi pare </l>
                  <l>Că cearta dintre noi nici n-o să ia </l>
                  <l>Sfîrșit, decît cînd vei gusta, tîlhare, </l>
                  <l>Amare lovituri din mîna mea! </l>
                  <l>Nu-s și-alți ahei destui să-ți dea mîncare?” </l>
                  <l>A zis, iar Odiseu tăcut clătea </l>
                  <l>Din cap, gîndind adînc în el ascunse, </l>
                  <l>Cumplite gînduri, însă nu răspunse. </l>
                  <l>Spre dînșii-ntoarse-apoi al treilea pașii, </l>
                  <l>Filete deci, iar el era la boi. </l>
                  <l>O vacă stearpă i-au cerut fruntașii </l>
                  <l>Și capre grase-aduse din zăvoi. </l>
                  <l>Pe-acestea deci le-au fost trecut luntrașii </l>
                  <l>Cari trec și-ncolo oameni și-napoi. </l>
                  <l>Lega și el aceste vite-aduse </l>
                  <l>Și-apoi veni lîngă purcar și-i spuse: </l>
                  <l>Așa i-a zis, ieșindu-i înainte. </l>
                  <l>Cu dreapta-ntinsă el îi dete deci </l>
                  <l>Binețe-apoi, și-așa vorbi cuvinte: </l>
                  <l>„Noroc, străine taică! Să petreci </l>
                  <l>Măcar de-acum voios, că, Doamne sfinte, </l>
                  <l>Destul vei fi bătut și tu poteci, </l>
                  <l>Plîngînd la mulți! Dar, Zevs, deși ești tată, </l>
                  <l>Nu-i zeu mai crud ca tine să ne bată, </l>
                  <l>Căci după ce tu naști pe oameni, bieții. </l>
                  <l>N-ai mil-apoi de ei și-i bați de sus </l>
                  <l>Cu mari dureri și cazne ale vieții. </l>
                  <l>Un junghi, cînd te zării, prin piept mi-ai pus, </l>
                  <l>Și-un plîns umplutu-mi-a tot cîmpul feții, </l>
                  <l>C-aminte de-Odiseu tu mi-ai adus, </l>
                  <l>C-o fi pribeag și-n zdrențe curgătoare. </l>
                  <l>Cerșind sărac, de-i viu și vede soare! </l>
                  <l>Iar dacă-i mort și sub pămînt se duse. </l>
                  <l>Vai mie de-Odiseu, și vai și-amar! </l>
                  <l>Căci el încă de mic copil mă puse </l>
                  <l>În țara chefalonilor văcar. </l>
                  <l>Vaci am, ce-i drept, că-mi tot sporesc nespuse. </l>
                  <l>Cum n-o mai fi avut norocul rar </l>
                  <l>Alt om să-și vad-astfel sporind prăsila! </l>
                  <l>Dar prinții-aceștia mi le iau cu sila! </l>
                  <l>Și cată să le dau, că nu mă lasă. </l>
                  <l>Căci foarte sînt și-obraznici și mișei </l>
                  <l>Și chiar de Telemac puțin le pasă </l>
                  <l>Și nici n-au teama vecinicilor zei! </l>
                  <l>Și-acum, că-i Odiseu lipsit de-acasă, </l>
                  <l>Fac sfat să-i ia averea pentru ei! </l>
                  <l>Și-un gînd în suflet îl tot port prin minte </l>
                  <l>Și-l am, că l-am avut și mai nainte, </l>
                  <l>Și tot socot că rău ar fi, firește. </l>
                  <l>Să plec cu boii-ntr-alte părți, să-i mîn </l>
                  <l>Pe loc străin, cît timp încă trăiește </l>
                  <l>Iubitul fiu al bietului stăpîn! </l>
                  <l>Dar iarăși, de-altă parte, mă-ngrozește </l>
                  <l>Să sufăr un nedrept și să rămîn </l>
                  <l>Aici, să-nghit amarul mult în mine, </l>
                  <l>Păzind pentru străini averi străine! </l>
                  <l>Și crede-mă că eu de-a multa oară </l>
                  <l>De mult aș fi fugit și m-aș fi dus </l>
                  <l>La alt vrun crai pe-aci-n vro țărișoară, </l>
                  <l>Căci cîte rabd aici n-am grai de spus! </l>
                  <l>Dar tot aștept și stau că doară-doară </l>
                  <l>Sosi-ne-va-ntr-o zi de unde-i dus </l>
                  <l>Stăpînul meu, sărmanul, și-o să poată </l>
                  <l>Să-mprăștie din palat mișeaua gloată!” </l>
                  <l>Răspunse Odiseu și-a zis cuvinte: </l>
                  <l>„Văcarule Filete,-acum să-ți spui </l>
                  <l>Că nici nu pari un om fără de minte, </l>
                  <l>Nici rău să fii, și-ndată te văzui </l>
                  <l>Că drept ții ochii numai înainte. </l>
                  <l>Deci iată ce-ți vorbesc, iar tu să pui </l>
                  <l>La inimă, și-ți fac și jurămîntul: </l>
                  <l>S-audă Zevs, întîiul zeu, preasfîntul </l>
                  <l>Și vatra jertfei sfinte din palatul </l>
                  <l>Acestui rege-al cărui oaspe sînt, </l>
                  <l>S-audă deci: sosi-va nepătatul </l>
                  <l>Stăpîn al tău! Și-ți spui și-acest cuvînt: </l>
                  <l>De față fi-vei și-o să vezi bărbatul </l>
                  <l>Cu ochii tăi, de vrei și-o vrea Cel sfînt, </l>
                  <l>Cum el o să ucidă pețitorii </l>
                  <l>Ce-i sînt acum pe-averi stăpînitorii!” </l>
                  <l>Răspunse-atunci Filete cu durere: </l>
                  <l>„Vai, dare-ar Zevs din cer, străine-al meu, </l>
                  <l>Să fie-așa, să vezi tu ce putere </l>
                  <l>Și mîni am să-l ajut!” Iar Eumeu </l>
                  <l>Și el tot astfel se ruga-n tăcere </l>
                  <l>S-aduc-odată zeii pe-Odiseu. </l>
                  <l>Pe cînd vorbeau acestea slujitorii, </l>
                  <l>Într-altă parte-a curții pețitorii </l>
                  <l>Puneau la cale, răii, cum s-omoare </l>
                  <l>Pe bietul Telemac. Ci-n stînga lor </l>
                  <l>Un vultur, dintre cei deprinși să zboare </l>
                  <l>Prin nori umbroși, trecu-n grăbitu-i zbor </l>
                  <l>Ducînd o turturea tremurătoare. </l>
                  <l>Deci zise Amfinom: „Acest omor, </l>
                  <l>Fărtați ai mei, nu cred că-i cu izbîndă! </l>
                  <l>Eu plec că-i timp și gura mi-e flămîndă.” </l>
                  <l>Deci mult plăcu și vorba gurii sale. </l>
                  <l>Deci toți intrară prin palat, și-apoi </l>
                  <l>Lăsînd pe bănci frumoasele mantale, </l>
                  <l>Se puseră să laie vieri și oi </l>
                  <l>Și capre toți, și vaca, și la cale </l>
                  <l>Și-au pus ospățul pentru-atîta roi. </l>
                  <l>Frigînd fripturi, au prins deci a le rupe </l>
                  <l>Și vin cu ap-amestecau prin cupe. </l>
                  <l>Deci pînea-n coșuri le-o-mpărți Filete, </l>
                  <l>Văcarul cel de multă cinste plin, </l>
                  <l>Iar cupe-n mîni apoi Evmeu le dete; </l>
                  <l>Melantie-amesteca-n ulcioare vin, </l>
                  <l>Și-așa mîncînd fripturile tăiete, </l>
                  <l>Flăcăii-și petreceau. Dar pe străin, </l>
                  <l>Pe tată-său, în sală aducîndu-l </l>
                  <l>Și foarte-n suflet frămîntat cu gîndul, </l>
                  <l>Îl puse Telemac la prag să șadă, </l>
                  <l>La masă mică și pe scaun rău, </l>
                  <l>Și părți din măruntăi i-a pus grămadă, </l>
                  <l>Și-n cupă de-aur vin. „Bea-ți vinul tău </l>
                  <l>Și șezi aci-ntre oameni să te vadă, </l>
                  <l>Că nu mai las să rîdă vrun flăcău </l>
                  <l>De tine-acum și nici să te lovească. </l>
                  <l>Nu creadă ei că-i cas-aici obștească. </l>
                  <l>Ci-i casa tatei Odiseu, vezi bine, </l>
                  <l>Și-n locul lui stăpîn aici sînt eu, </l>
                  <l>Căci tot ce-a strîns, el strînse pentru mine! </l>
                  <l>Voi, prinților, deci nu mai stați mereu </l>
                  <l>De-ocări aici și vorbe de rușine, </l>
                  <l>Să nu stîrniți ori certe-ori știu și eu!” </l>
                  <l>A zis, iar ei mușcau cu dinții-n buză </l>
                  <l>De ce-ndrăznețe vorbe-aveau s-auză. </l>
                  <l>Și-i zise Antinou a lui Evpite: </l>
                  <l>„Deși cuvinte grele el ne-a spus, </l>
                  <l>Să-i fie totuși, frați ai mei, primite! </l>
                  <l>Vedeți și voi cum ne-a luat de sus </l>
                  <l>Vorbind amenințări nesocotite? </l>
                  <l>Ah! nu vrea Zevs din cer, că i-am fi pus </l>
                  <l>De mult căluș de-a nu mai spune sfaturi </l>
                  <l>Și-așa trufașe vorbe prin palaturi!” </l>
                  <l>A zis, dar el nici nu-și făcu zăbavă </l>
                  <l>Să dea răspuns acestui om trufaș. </l>
                  <l>Iar crainicii duceau, spre sfîntă slavă, </l>
                  <l>Sutimea jertfei sfinte prin oraș, </l>
                  <l>Și-aheii s-adunau într-o dumbravă </l>
                  <l>A zeului Apoi care-i arcaș. </l>
                  <l>Scoțînd deci pulpi din boi, le-au fript și-ndată </l>
                  <l>Făcute părți, mîncau din jertfa dată. </l>
                  <l>Deci parte deopotriv-au dus slujbașii </l>
                  <l>Și pentru Odiseu, și-așa i-au pus </l>
                  <l>Tain la fel, și lui, ca toți părtașii, </l>
                  <l>Căci însuși Telemac așa le-a spus. </l>
                  <l>Atene însă ațîța fruntașii </l>
                  <l>Să-și bată jocul și să ia de sus </l>
                  <l>Și-aici pe Odiseu cel plin de slavă, </l>
                  <l>Spre-a-i pune-n suflet tot mai mult-otravă. </l>
                  <l>Era deci între prinți un tînăr care </l>
                  <l>Mișele gînduri învîrtea prin minți, </l>
                  <l>Ctesip cu numele, cu-averea mare, </l>
                  <l>Și-n Sama locuiau ai săi părinți. </l>
                  <l>Pețea și el pe doamna deci, căci tare </l>
                  <l>Trufaș era de-avere printre prinți. </l>
                  <l>Acesta dar, ca omul de nimică, </l>
                  <l>Așa-ncepu-ntre pețitori să zică: </l>
                  <l>„Ia stați, voi prinți, să spui o vorbă mare! </l>
                  <l>Acest străin avu, cum se cădea, </l>
                  <l>Cu noi la fel tainul de mîncare, </l>
                  <l>Căci nu-i frumos să rîdem de-o lichea </l>
                  <l>Pe care Telemac ca oaspe-l are. </l>
                  <l>Deci haid să-i dau și eu un dar, să-l dea </l>
                  <l>Și el ca dar cui toarnă apă-n baie, </l>
                  <l>Ori altei slugi sau roabe-n vro odaie!” </l>
                  <l>A zis, luînd din coșul unde stete </l>
                  <l>Un os de bou și dete-acest flăcău </l>
                  <l>Spre-Ulise-n furie, dar acesta-și dete </l>
                  <l>Deoparte capul și-a scăpat de rău </l>
                  <l>Și greu sunat-a osu-ntr-un părete. </l>
                  <l>Ulise-atunci, privind în jurul său, </l>
                  <l>Își puse-amaru-n mare rîs al gurii. </l>
                  <l>Dar zise Telemac, cuprins de furii: </l>
                  <l>„Noroc pe capul tău că-ntr-astea clipe </l>
                  <l>Tu nu-l loviși pe om, căci s-a ferit </l>
                  <l>Și-așa-l scăpă minunea unei pripe! </l>
                  <l>Căci dacă mi-l loveai, te-aș fi lovit </l>
                  <l>Și eu cu lancea drept în gît, Ctesipe! </l>
                  <l>Și-atunci în loc de nunt-ar fi-ngrijit </l>
                  <l>De groapă tată-tău, plătindu-ți gluma! </l>
                  <l>De-aceea-n casa mea vă cer de-acuma </l>
                  <l>Să nu-mi mai puneai mișelii la cale! </l>
                  <l>Căci pîn-acum am fost copil brudiu, </l>
                  <l>Acum pricep și văd și-mi este jale </l>
                  <l>De multul jaf ce-n casa mea mi-l știu, </l>
                  <l>Că vinu-n cupe voi mi-l scurgeți vale </l>
                  <l>Și pînea mi-o mîncați, lăsînd pustiu </l>
                  <l>În turmele ce am, și-i multă prada, </l>
                  <l>Și-un singur om nu poate-opri grămada! </l>
                  <l>Deci nu-mi mai faceți toate-n ciudă mie! </l>
                  <l>Iar dac-ați vrea pierirea să mi-o dati, </l>
                  <l>Ei haide-atunci și dați cu dușmănie! </l>
                  <l>Căci mult mai bine vreau să mă-ngropați, </l>
                  <l>Decît să văd cu ce obrăznicie </l>
                  <l>Și cît de nebunește vă purtați, </l>
                  <l>Gonind și pe străini, și prin palaturi </l>
                  <l>Tîrînd cu sila slujnicile-n paturi! </l>
                  <l>Cu dinții-atunci ei buzele-și mușcară </l>
                  <l>De ce-ndrăzneț vorbea cu ei aici. </l>
                  <l>Dar zise Agelau: „Să nu vă pară </l>
                  <l>Nici grea această vorbă, dragi amici, </l>
                  <l>Nici nu i-o dușmăniți c-a fost amară! </l>
                  <l>Deci nu mai huiduiți pe slugi, și nici </l>
                  <l>Pe-un biet străin ce vine și rămîne </l>
                  <l>Și nici pe-alt om ce-n casă-i are-o pîne! </l>
                  <l>Dar mamei tale, Telemac, și ție </l>
                  <l>Un sfat v-aș da, și e-n folosul tău! </l>
                  <l>Cît timp trăgeați nădejdea să mai vie </l>
                  <l>Ulise-acasă, n-a fost nici un rău </l>
                  <l>Să stăm noi prinții-aici, ca-n ospeție, </l>
                  <l>Căci el ne găzduia-n palatul său, </l>
                  <l>Deși lipsea, și nu-i rușine asta. </l>
                  <l>Dar este-acum, că-i văduvă nevasta! </l>
                  <l>Căci, negreșit, e mort! Deci stăi și-i spune </l>
                  <l>Și stăruie de ea și-nvaț-o deci </l>
                  <l>Să ia pe cel mai bun care i-ar pune </l>
                  <l>Mai mare-al nuntii dar, și s-o petreci! </l>
                  <l>Iar tu să-ti stăpînești, copile bune. </l>
                  <l>Și casa ta și cîte ai de veci, </l>
                  <l>Mîncînd și bînd cum bunii zei te lasă, </l>
                  <l>Iar ea să-și vad-acum de-o altă casă!” </l>
                  <l>Răspunse Telemac: „Dar jur, iubite. </l>
                  <l>Pe Zevs și-amarul tatei că, de vrea, </l>
                  <l>Eu n-o amîn de loc să se mărite! </l>
                  <l>Ba chiar o-ndemn, pe cine-o zice ea, </l>
                  <l>Și-i dau și daruri mari, cu drag gătite! </l>
                  <l>Dar însumi s-o alung, eu n-aș putea, </l>
                  <l>Ferească Dumnezeu, și nu-mi ajute </l>
                  <l>Să-i zic cu sila: haide, mamă, du-te!” </l>
                  <l>A zis, iar lor le puse-Atene-n gură </l>
                  <l>Un rîs nestins, iar mintea le-aiurea. </l>
                  <l>Rîdeau deci cu ciudată-nstrîmbătură </l>
                  <l>Și carne crudă și cu sînge-n ea </l>
                  <l>Mîncau acum, iar ochii li s-umplură </l>
                  <l>Nevrînd de plîns și totu-n ei vestea </l>
                  <l>Un trist sfîrșit, c-așa le dete-Atene, </l>
                  <l>Văzîndu-i deci, striga Teoclimene: </l>
                  <l>„Sărman de voi! Ce rău v-apucă, bieții! </l>
                  <l>O noapte grea-nvălește trupul lor </l>
                  <l>Din creștet pînă-n tălpi, iar plînsul feții </l>
                  <l>Și-a lor sughiț e ca și-n cei ce mor, </l>
                  <l>Și-s plini de sînge stîlpii și păreții! </l>
                  <l>E plin prin curte, plin e prin pridvor </l>
                  <l>De voi uciși, umblînd năluci tăcute, </l>
                  <l>Spre-a merge-n noaptea celor morți mai iute. </l>
                  <l>Iar soarele din cer își stinse focul </l>
                  <l>Și-amar-o noapte-a scoborît de sus!” </l>
                  <l>Așa vorbi-ntre ei acum prorocul; </l>
                  <l>Iar ei pe-un rîset și mai rău s-au pus. </l>
                  <l>Atunci și Evrimac, bătîndu-și jocul </l>
                  <l>De-acestea vorbe, s-a sculat și-a spus: </l>
                  <l>„Îți joacă-n cap, străine, gărgăunii, </l>
                  <l>Că stai vorbind palavre ca nebunii! </l>
                  <l>Ei haideți, servitori, și-ndată mare </l>
                  <l>Să-i faceți vînt și scoateți-l în drum, </l>
                  <l>Că-i zi, și-aici lui noapte i se pare!” </l>
                  <l>Și-a zis Teoclimen: „O, nicidecum </l>
                  <l>Eu n-am nevoie, poate altul are, </l>
                  <l>Să fiu condus de slugi! Căci am și-acum </l>
                  <l>Și ochi și-urechi și gleznele-amîndouă, </l>
                  <l>Și-ntreagă mintea-n cap, nu rea ca vouă, </l>
                  <l>Și pot să plec cu ele-n pace-afară, </l>
                  <l>Așa precum și plec, căci văd venind </l>
                  <l>Un rău de care-n ziua lui amară </l>
                  <l>Nici unul voi nu veți scăpa fugind, </l>
                  <l>Nici unul care-n sînge să nu piară, </l>
                  <l>Voi, prinții-acei ce stați batjocurind </l>
                  <l>Străini sosiți, astfel zvîrliți întregii </l>
                  <l>Mînii cerești o culme -a fărdelegii!” </l>
                  <l>A zis și-apoi a părăsit palatul </l>
                  <l>Și merse la Pireu, bărbatul cel </l>
                  <l>Cu multă cinste, și-l primi bărbatul. </l>
                  <l>Iar ei rîdeau în și mai jalnic fel, </l>
                  <l>Acum batjocurind pe supăratul </l>
                  <l>Flăcău, pe Telemac, rîzînd de el </l>
                  <l>Ce oaspeți răi pe lîngă sine are. </l>
                  <l>Și-i zise-așa din gloată nu știu care: </l>
                  <l>„Nu cred că-n lumea-ntreagă oarecine </l>
                  <l>Primi străini în casă-i oarecînd </l>
                  <l>Mai răi, iubite-al nostru, decît tine! </l>
                  <l>Căci iat-acum acest golan flămînd </l>
                  <l>Vrea vin mereu și carne, dar, vezi bine, </l>
                  <l>Să fac-o treabă nici nu-i dă prin gînd! </l>
                  <l>Și-i și bătrîn, pămîntului povară! </l>
                  <l>Iar altu-ncepe-a proroci prin țară! </l>
                  <l>Dar dac-ai vrea s-asculți ce-ți spui, iubite, </l>
                  <l>Un sfat ce-ți dau, și bine-ar fi să vrei. </l>
                  <l>Tu ia golanii-aceștia și-i trimite </l>
                  <l>Pe-o navă la siculi, că poți să iei </l>
                  <l>Pe dînșii prețuri binișor plătite.” </l>
                  <l>Așa i-a zis deci unul dintre ei. </l>
                  <l>El însă nici nu vru nimic să știe </l>
                  <l>De cîte-aceștia-i spuseră-n prostie, </l>
                  <l>Ci stînd, tăcea cu inimă-ntristată, </l>
                  <l>La tată-său privind, și răbdător </l>
                  <l>Dorind și clipa cînd să puie-odată </l>
                  <l>Pe-acești nimernici mînile spre-omor. </l>
                  <l>Iar mult cinstita lui Icarie fată </l>
                  <l>Își puse-un scaun chiar în fața lor </l>
                  <l>Și stînd îi asculta pe toți din casă </l>
                  <l>Ce vorbe-acum vorbeau șezînd la masă. </l>
                  <l>Deci multe-avînd fripturi, își petrecură </l>
                  <l>C-un dulce prînz bogat, dînd glumei drum. </l>
                  <l>Dar nu se poate-n lume mai amară </l>
                  <l>O cină cum a fost a lor și cum </l>
                  <l>Avea-in curînd să le-o gătească, dară, </l>
                  <l>Acest cumplit bărbat, împins acum </l>
                  <l>De-Atena zîna, căci de mult mișeii </l>
                  <l>Urzeau un rău ursit să-l bată zeii.</l>
               </lg>
            </div>
            <div type="div2">
               <head>
                  <label>Cartea XXI</label>
                  <lb/>Jocul cu topoarele</head>
               <lg>
                  <l>Acum deci dară prea-nțeleptei fete </l>
                  <l>A regelui Icarie bunul sfat </l>
                  <l>Și-ndemn în minte-Atene zîna-i dete, </l>
                  <l>La-ntrecere să puie-aci-n palat </l>
                  <l>Acestor prinți ai pețitoarei cete </l>
                  <l>Săgeata și-arcul dulcelui bărbat, </l>
                  <l>Și-așa-ntre ei, din jocul de-ncercare, </l>
                  <l>Să-nceap-apoi a sîngelui vărsare. </l>
                  <l>Sui dar scara casei nalt zidite, </l>
                  <l>Avînd în mîn-o cheie din cuier, </l>
                  <l>Lucind de roșu-aramei cei pilite </l>
                  <l>Și fildeș alb frumosul ei mîner. </l>
                  <l>Erau într-o cămară-ngrămădite </l>
                  <l>Deci multe toate, și argint, și fier </l>
                  <l>De cel călit, și arme-apoi destule </l>
                  <l>Și multe foarte-a lui Ulise scule. </l>
                  <l>Deci multe fete slujnici o urmară </l>
                  <l>Aci-n cămara cea mai de din fund. </l>
                  <l>Un mare arc era-n acea cămară </l>
                  <l>Și-o tolbă grea, ce-n pîntecu-i rotund </l>
                  <l>Avea săgeți de-acelea care-amară </l>
                  <l>Ursit-a morții-n fierul lor ascund. </l>
                  <l>Acestea toate-i fură dăruite </l>
                  <l>De-un bun amic, Ifit a lui Evrite, </l>
                  <l>Pe care prin Messena-l cunoscuse </l>
                  <l>La regele-Orsiloc, Ulise, cînd </l>
                  <l>În țara asta nevoit se duse </l>
                  <l>Spre-a scoate-o gloabă, dup-al legii rînd, </l>
                  <l>Căci nave din Misene cari trecuse </l>
                  <l>Prin Itaca, răpiră de curînd, </l>
                  <l>Ducînd cu ele-acasă răpitorii, </l>
                  <l>Trei sute de berbeci cu toți păstorii. </l>
                  <l>Și-așa, de-abia flăcău, pleca pe-o navă </l>
                  <l>Cumintele-Odiseu, căci l-au pornit </l>
                  <l>Bătrînii țării și cel plin de slavă </l>
                  <l>Laert, al său părinte. Iar Ifit </l>
                  <l>Umbla pe-acolo căutînd o stavă </l>
                  <l>De multe iepe cari i-au fost pierit, </l>
                  <l>Cu mînzi, catîri, pe-acoalea ori pe-airea, </l>
                  <l>Iar lui din caii-aceștia-i fu pierirea, </l>
                  <l>Căci merse-n urmă și la-ntunecatul </l>
                  <l>Născut din Zevs, la marele Hercul. </l>
                  <l>Și-acesta l-a ucis apoi, turbatul, </l>
                  <l>În casa lui, ca oaspe, nici sătul </l>
                  <l>De alte-omoruri, nici sfiit de sfatul </l>
                  <l>Etern al zeilor cari bat destul, </l>
                  <l>Și nici de-a ospeției sfîntă masă; </l>
                  <l>Și-așa deci l-a ucis ca oaspe-n casă, </l>
                  <l>Iar caii cei cu groasele copite, </l>
                  <l>Hercul, care-i furase, i-a păstrat. </l>
                  <l>Pe cînd pe-aceștia-i căuta Ifite, </l>
                  <l>Văzu și pe-Odiseu, și deci i-a dat </l>
                  <l>Frumosul arc al marelui Evrite </l>
                  <l>Pe care-acesta-n largul său palat </l>
                  <l>L-a fost lăsat în ceasul său de moarte </l>
                  <l>Iubitului său fiu Ifit să-l poarte. </l>
                  <l>Iar lui [î]i dete Odiseu o spadă </l>
                  <l>Și-o lance bună, drept un început </l>
                  <l>A dulcei prietenii și-a ei dovadă. </l>
                  <l>Noroc în viată însă n-au avut </l>
                  <l>La masă unul pe-altul să se vadă, </l>
                  <l>Căci marele erou din Zevs născut </l>
                  <l>Sfîrși-n curînd ca oaspe-al propriei case </l>
                  <l>Pe-acest Ifit ce arcul drag i-l dase. </l>
                  <l>Dar nu-l lua pe-acesta niciodată </l>
                  <l>Cumintele-Odiseu în viața lui </l>
                  <l>De cîte ori pe-o navă-ntunecată </l>
                  <l>Pleca-n războaie, ci-l lăsa-ntr-un cui </l>
                  <l>În marea casă, ca o nepătată </l>
                  <l>Și dulce sculă-n amintirea cui </l>
                  <l>I-l dete-odată-n zilele senine; </l>
                  <l>Ci-n Itaca-l purta mereu cu sine. </l>
                  <l>Cînd deci dumnezeiasca doamnă fuse </l>
                  <l>Ajunsă la cămară, puse dar </l>
                  <l>Piciorul său pe pragul ce-l făcuse </l>
                  <l>Frumos și neted meșterul teslar, </l>
                  <l>Și-ușori în el, și-aripi frumoase puse </l>
                  <l>De uși domnești, și toate de stejar, </l>
                  <l>Atunci ea deci, ca să desprindă drugul, </l>
                  <l>A tras cureaua ce-i lega belciugul </l>
                  <l>Și-așa deci pipăind căta să vadă </l>
                  <l>Să puie cheia-n broască, și grăbit </l>
                  <l>Împinse-aripile-ndărăt să cadă </l>
                  <l>Voinicul drug, iar ușile-au mugit </l>
                  <l>Cum muge-un bou ce paște prin livadă. </l>
                  <l>Intrînd apoi stăpîna, s-a suit </l>
                  <l>Acolo unde-avea pe-un pod de scînduri </l>
                  <l>Frumoase haine-n lăzi, tot rînduri-rînduri. </l>
                  <l>Acolo deci din cui, cu-ntinsă mînă </l>
                  <l>Luat-a arcul cu frumosul toc </l>
                  <l>Ce-avea, ca-n el tot luciu să rămînă. </l>
                  <l>Îl puse dar, șezînd aici pe loc, </l>
                  <l>Pe-ai săi genunchi frumoasa lor stăpînă </l>
                  <l>Și-așa-ncepu să plîng-apoi cu foc </l>
                  <l>Și, scos din toc, privea plîngînd la dînsul. </l>
                  <l>Iar după ce-a mai domolit-o plînsul, </l>
                  <l>Porni cu arcu-n mînă din cămară </l>
                  <l>Și-ntr-altă mînă tolba care-avea </l>
                  <l>Săgeți ce duc cu ele moarte-amară. </l>
                  <l>Iar slujnicile fete, după ea, </l>
                  <l>O ladă mare-o scoborau pe scară, </l>
                  <l>Cu arme de-ale lui Ulis, și grea </l>
                  <l>De fier și-aramă care nu se-ndoaie </l>
                  <l>Și-unelte triste-a morții prin războaie. </l>
                  <l>Iar cînd frumoasă ea sosi-ntre strînșii </l>
                  <l>Fruntași apoi, tăcut rămase stînd </l>
                  <l>Pe pragul salei largi, privind la dînșii, </l>
                  <l>Iar albu-i văl din creștet rîurînd </l>
                  <l>Cădea din două părți, umbrindu-i plînșii </l>
                  <l>Obraji frumoși, și-avea cu dînsa-n rînd </l>
                  <l>De-o parte și-alta cele două fete, </l>
                  <l>Și prinților vorbind, un semn le dete: </l>
                  <l>„Voi tineri prinți, pustiitori la masă </l>
                  <l>Ai vinului, ce-ntr-una v-adunați </l>
                  <l>La casa unui om lipsind de-acasă </l>
                  <l>Și zi și noapte-n gloat-aici mîncați </l>
                  <l>Și beți, acum de ani, și nu vă pasă, </l>
                  <l>Și cari acestei pustiiri nu-i dați </l>
                  <l>Vrun alt temei decît că, drept năpastă, </l>
                  <l>Vi-s dragă eu și că m-ați vrea nevastă! </l>
                  <l>Ia stați acum, să facem o-ncercare </l>
                  <l>De-ntrecere! Căci iată v-am adus </l>
                  <l>Al soțului meu arc. Deci prințul care </l>
                  <l>Putea-l-va-ntinde decît toți mai sus, </l>
                  <l>Trecînd și fieru-n dreapta lui zburare </l>
                  <l>Prin multele securi cîte-om fi pus, </l>
                  <l>Acela, tineri, îmi va fi bărbatul </l>
                  <l>Și-urmîndu-i lui, voi părăsi palatul, </l>
                  <l>Acest palat iubit, vai, Doamne sfinte, </l>
                  <l>Frumos și mîndru și de care eu </l>
                  <l>Și-n vis vrodată-mi voi aduce-aminte!” </l>
                  <l>Așa le-a zis, și-a dat lui Eumeu </l>
                  <l>Un semn să puie-acestora nainte </l>
                  <l>Cumplitul arc purtat de Odiseu. </l>
                  <l>El duse deci aceste arme grele </l>
                  <l>Și-un plîns îl năpădi privind la ele. </l>
                  <l>Porni deci de-altă parte și văcarul </l>
                  <l>Să plîng-apoi. Și-a prins cu glas înalt </l>
                  <l>Să-i certe Antinou: „Ia vezi, tîlharul, </l>
                  <l>Cum plînge-aici, iar colo celalalt! </l>
                  <l>Țărani mojici, ce-au plîns în ei cu carul </l>
                  <l>Și văd cu mintea cît e loc de-un salt. </l>
                  <l>Dar ce bociți și plîngeți ca mișeii, </l>
                  <l>Mișcînd spre plîns și inima femeii? </l>
                  <l>Căci are ea destulă-n piept durere </l>
                  <l>De cînd pierdu pe dulcele-i bărbat! </l>
                  <l>Deci voi mîncați, șezînd aci-n tăcere; </l>
                  <l>Iar dacă vi-e de plînset, nu-n palat, </l>
                  <l>Ci-n curte-urlați, și-n drum, de-aveți plăcere. </l>
                  <l>Iar arcul ăsta pus pentru-ncercat, </l>
                  <l>Lăsați-l pentru prinți — dar o să fie </l>
                  <l>Cam greu cu el, căci foarte-mi pare mie </l>
                  <l>Că multă trud-o să ne coste-ntinsul </l>
                  <l>Acestui arc, că-i tare coarda lui, </l>
                  <l>Și-aci-ntre prinți bărbat cu dinadinsul </l>
                  <l>Precum fu Odiseu nici unul nu-i! </l>
                  <l>Deși ca mic copil văzut-am insul, </l>
                  <l>Eu bine-aminte-l țin, căci îl văzui!” </l>
                  <l>Așa zicea, că-n gînd credea să poată </l>
                  <l>Să-ntindă arcul singur el din gloată. </l>
                  <l>Dar însuși el avea să-și ia cumplitul </l>
                  <l>Sfîrșit, întîi de toți, și-aici pe loc </l>
                  <l>Din arcul ăsta, de-Odiseu slăvitul </l>
                  <l>De care și-a bătut atîta joc </l>
                  <l>În propriul său palat, nesocotitul, </l>
                  <l>Și și-ntr-alți prinți aprinse-al vrajbei foc. </l>
                  <l>Deci stînd la mijloc Telemac flăcăul: </l>
                  <l>„Vai eu, nebunul care sînt și răul </l>
                  <l>Ce vru să fiu al lumilor părinte! </l>
                  <l>Iubita mamă tocmai vă spunea </l>
                  <l>Că are gîndul — oh, și ea-i cuminte! — </l>
                  <l>Pe-un alt bărbat, și dintre voi, să-și ia, </l>
                  <l>Lăsîndu-și casa ei de mai nainte; </l>
                  <l>Iar eu, eu rîd cu proastă minte-a mea, </l>
                  <l>În loc să plîng! Dar haid, să-ncerce prinții, </l>
                  <l>Că-i demn de-o luptă prețul biruinții, </l>
                  <l>Femeia asta, precum nu-s neveste </l>
                  <l>În toat-Ahaia marilor eroi, </l>
                  <l>Nici alta-n Pilos ca și ea nu este </l>
                  <l>Și-n Argos, și-n Micene, și la noi, </l>
                  <l>Nici în Epir; dar ce nevoie este </l>
                  <l>Să-mi laud mama? Căci o știți și voi. </l>
                  <l>Deci nu vă mai codiți, tăcînd chiticul, </l>
                  <l>Ci haid și-ntindeți, să vedem voinicul! </l>
                  <l>Căci însumi eu aș încerca, firește, </l>
                  <l>Să-ntind ăst arc, și dac-aș fi bărbat </l>
                  <l>Să trec prin fier săgeata cînd zbughește. </l>
                  <l>Eu n-aș mai rămînea aci-ntristat </l>
                  <l>Că mama mea plecînd mă părăsește </l>
                  <l>Urmînd alt soț, și n-aș mai fi-n palat </l>
                  <l>Mîhnit atunci, ci peste-orice batjocuri </l>
                  <l>Că-s vrednic om de-a tatălui meu jocuri “ </l>
                  <l>A zis, și-apoi sărind făcu să-i zboare </l>
                  <l>Mantaua de pe nalții umeri jos. </l>
                  <l>Descinse-apoi și sabia lucitoare </l>
                  <l>Și-un șant sapă de-ntîi, și-apoi frumos </l>
                  <l>Pe-a sfoarei linie-a pus la rînd topoare </l>
                  <l>Și-n jurul lor bătu pămînt vîrtos. </l>
                  <l>Deci tinerii-n neștirea ce să crează </l>
                  <l>S-uimeau văzînd cu ce-ngrijire-așează </l>
                  <l>Și nu puteau cu mintea să cuprindă </l>
                  <l>Ce joc o fi, căci nu l-au mai văzut. </l>
                  <l>Deci el mergînd pe pragul dinspre tindă, </l>
                  <l>Cu mîna sa de trei ori a-nceput </l>
                  <l>Să tragă coarda, ca deplin s-o-ntindă, </l>
                  <l>Ci-ntîi și-apoi și iarăși n-a putut. </l>
                  <l>Dar tot credea că lemnu-o să se plece </l>
                  <l>Și și prin fier putea-va fierul trece. </l>
                  <l>Și-n urm-apoi, cînd răsputere puse </l>
                  <l>De-a patra oară, poate-l întindea. </l>
                  <l>Dar pentru c-Odiseu un semn făcuse </l>
                  <l>Din ochi, s-opri, oricît de mult dorea. </l>
                  <l>Deci iarăși le vorbi și-așa le spuse: </l>
                  <l>„O, Doamne,-acum ce nume voi avea? </l>
                  <l>Că-s rău de mîni ț-i slab ca o muiere? </l>
                  <l>Ori poate că-s copil și n-am putere </l>
                  <l>Și nu mă-ncred s-abat un om, vezi bine, </l>
                  <l>Cînd vrînd să-mi facă rău, s-ar face foc. </l>
                  <l>Dar haideți voi, mai tarii decît mine, </l>
                  <l>Probași acum, sfîrșind greoiul joc!” </l>
                  <l>A zis și puse arcul lîngă sine, </l>
                  <l>Proptit de scînduri, și-ntr-același loc </l>
                  <l>A pus săgeata cea nedomolită </l>
                  <l>Acolo lîngă arc, de el lipită. </l>
                  <l>Apoi s-a dus la locul său să șadă. </l>
                  <l>Cu toții n sal-acum ședeau tăcînd. </l>
                  <l>Vorbi atunci deci unul din grămadă, </l>
                  <l>Trufașul Antinou, poruncă dînd: </l>
                  <l>„Tot insul dar, tovarăși dragi, să vadă </l>
                  <l>De arc acum! Din dreapta rînd pe rînd </l>
                  <l>Să-ncepem deci, de unde-o ia cu plinul </l>
                  <l>Păharnicul cînd toarnă-n cupe vinul!” </l>
                  <l>Iar ei s-au învoit. Și-ntîi se duse </l>
                  <l>Liode-a lui Enop, prorocul lor, </l>
                  <l>Acel ce totdeuna-n colț șezuse </l>
                  <l>Și cel din urmă-n fund, lîngă ulcior. </l>
                  <l>Și singuru-ntre ei de-altfel și fuse </l>
                  <l>Al relei fapte-un aspru mustrător </l>
                  <l>Și-adese le certa-n mîhnire gîndul. </l>
                  <l>Acesta-ntîi deci arcu-n mîni luîndu-l, </l>
                  <l>S-a dus pe prag și cît putu-l întinse, </l>
                  <l>Dar nu-l putu-ntrăma; deci obosind </l>
                  <l>Cu totul mușchii mînei nedeprinse </l>
                  <l>Și slabe-n trudă grea, s-opri vorbind: </l>
                  <l>„Iubiții mei! Puterile-mi sînt stinse; </l>
                  <l>Alt ins să-l ia, căci nu pot să-l întind. </l>
                  <l>Dar coarda asta va răpi-ndrăzneață </l>
                  <l>La mulți voinici și suflet și viață! </l>
                  <l>Dar cred că de-am pieri, ne-ar fi mai bine </l>
                  <l>Decît trăind să nu putem avea </l>
                  <l>Ce n casa asta, nu de vremi puține, </l>
                  <l>Mereu cătăm! Căci pîn-acum dorea </l>
                  <l>Și foarte mult nădăjduia oricine </l>
                  <l>Să fie-al Penelopei și s-o ia </l>
                  <l>Nevastă-n casă; dar s-a dus nevasta! </l>
                  <l>Căci după ce-ncercînd cu coarda asta </l>
                  <l>Va pierde cele mult nădăjduite, </l>
                  <l>Vai, nu-i rămîne-altce decît plecînd </l>
                  <l>Să vadă-ntr-alte locuri de pețite </l>
                  <l>La alte fete dintr-ahei, lăsînd </l>
                  <l>Femeia cea de-aici să se mărite </l>
                  <l>Cu cine vrea și cine-ar fi și vrînd </l>
                  <l>Să-i dea mai multă zestre și-omenie, </l>
                  <l>Și-atunci cînd și ursita-i o să vie!” </l>
                  <l>A zis și-apoi el răzimat își puse </l>
                  <l>De albe scînduri arcu-n sală, jos, </l>
                  <l>Și tot acolo s-o proptească duse </l>
                  <l>Săgeata-n colțul arcului frumos. </l>
                  <l>Apoi pe-același jelț unde șezuse </l>
                  <l>Și-ntîi, s-a dus să șadă. Însă scos </l>
                  <l>Din fire-și Antinou vorbi cu ură: </l>
                  <l>„Ce vorbe-ți ies, Liode,-acum din gură? </l>
                  <l>Chiar numai să le-aud, îmi face greață! </l>
                  <l>Și-un arc ca ăsta să despart-acu </l>
                  <l>Pe mulți voinici de suflet și de viață? </l>
                  <l>Căci n-ai putere de-a-l întinde tu? </l>
                  <l>Ai drept, căci cine te-a ținut pe brață, </l>
                  <l>Iubita-ți maică nu mi te născu </l>
                  <l>Voinic s-azvîrli săgeți nici pînă-n tindă, </l>
                  <l>Dar alți flăcăi sînt tari și-au să-l întindă!” </l>
                  <l>A zis și-a dat lui Melanteu poruncă: </l>
                  <l>„Ei haide-aprinde focul, Melanteu, </l>
                  <l>Și-un scaun adă și pe el aruncă </l>
                  <l>O blană moale și ne scoate seu, </l>
                  <l>Să stăm cu toții și de-această muncă, </l>
                  <l>Topind grăsime, ca să ung chiar eu </l>
                  <l>Această coardă, că-i de mult uscată; </l>
                  <l>Și dînd cu toții să sfîrșim odată.” </l>
                  <l>A zis, și Melanteu aprinse focul </l>
                  <l>Și-aduse-un scaun și pe scaun piei, </l>
                  <l>Și-a scos și seu, și-a uns deci coardei smocul. </l>
                  <l>Dar rînd pe rînd toți tinerii ahei </l>
                  <l>Veneau zădarnic, că lipsea norocul, </l>
                  <l>Dar și mai mult lipsea puterea-n ei. </l>
                  <l>Dar totuși Antinou cerea fierbinte. </l>
                  <l>Și el și Evrimac, să-i dea nainte. </l>
                  <l>Atunci purcarul și văcarul dară, </l>
                  <l>Scîrbiți de slabii-aceștia, s-au sculat </l>
                  <l>Și-n curte-au mers și se-ntîlnir-afară. </l>
                  <l>Ieși apoi și Odiseu și-a dat </l>
                  <l>De ei, vorbind, și-așa deci cînd s-aflară </l>
                  <l>Afund în curte-atunci el i-a-ntrebat: </l>
                  <l>„Văcare-al meu, te rog, și tu purcare, </l>
                  <l>Vă pot eu spune-acum o vorbă mare, </l>
                  <l>Ori mult mai bine fac s-o țin în mine? </l>
                  <l>Dar tot mă-ndeamnă sufletul s-o spui. </l>
                  <l>Ce-ați zice voi dac-ați vedea că vine </l>
                  <l>Deodată Odiseu, cum poate nu-i </l>
                  <l>Cu neputință, și-ar voi, vezi bine, </l>
                  <l>S-alunge prinții, voi atunci a cui </l>
                  <l>Ați vrea să fie ceasul biruinții? </l>
                  <l>Ați vrea să-nvingă Odiseu, ori prinții?” </l>
                  <l>Răspunse-atunci Filete cu durere: </l>
                  <l>„Vai, dare-ar Zevs din cer, străine-al meu, </l>
                  <l>Să fie-așa, și dup-a noastră vrere </l>
                  <l>Să-l poarte-n pace-acasă Dumnezeu. </l>
                  <l>Vedere-ai tu ce zornică putere </l>
                  <l>Și drag am să-l slujesc!” Iar Eumeu </l>
                  <l>Ruga toți zeii cei ce bine lasă </l>
                  <l>Să-ntoarcă pe-Odiseu în pace-acasă. </l>
                  <l>Deci cînd acum le cunoscu gîndirea </l>
                  <l>Și sincera lor vrere, Odiseu </l>
                  <l>S-a dat pe față și-ncepu vorbirea: </l>
                  <l>„Ei, iată-mă-n sfîrșit, Ulis sînt eu! </l>
                  <l>Deci douăzeci de ani răbdînd pe-airea, </l>
                  <l>Sărman mă-ntorc în drag pămîntul meu. </l>
                  <l>Iar dintre slugi, voi singuri doi, știu bine, </l>
                  <l>Doreați s-ajung și plîngeți pentru mine. </l>
                  <l>Și n-auzii pe nimeni să dorească, </l>
                  <l>Pe-alt ins, să mă rentorc, și-n gindul lui </l>
                  <l>Să vrea să-mi văd iar casa părintească. </l>
                  <l>Acum deci vouă verde-o să vă spui </l>
                  <l>Ce gînd aș vrea cu voi să se-mplinească. </l>
                  <l>De-o vrea Cel sfînt sub talpa mea să pui </l>
                  <l>Pe prinți aici, lovindu-i făr’ de veste, </l>
                  <l>Vă dau atunci la amîndoi neveste </l>
                  <l>Și case mari, cu multă bogăție, </l>
                  <l>Aproape lîngă mine-o să vă fac; </l>
                  <l>Și dragi tovarăși îmi veți fi și mie </l>
                  <l>Cît timp veți fi, și frați lui Telemac. </l>
                  <l>Dar haid, și să v-arăt ca mărturie </l>
                  <l>Și inima-ndoită-n voi s-o-mpac, </l>
                  <l>Acolo-n pulpă iată urma rănii </l>
                  <l>Făcută-n munți de dintele dihănii, </l>
                  <l>Că știți c-aveam o pulpă spintecată </l>
                  <l>De-un porc mistreț, ce mă răni-n Parnas, </l>
                  <l>Pe cînd vînam cu unchii mei odată.” </l>
                  <l>El zdrențele de pe picior le-a tras, </l>
                  <l>Iar ei, privindu-i rana vindecată, </l>
                  <l>Prea bine-o cunoscură și-au rămas </l>
                  <l>Deodată muți și-au început să plîngă </l>
                  <l>Și nu-ncetau la piept acum să-l strîngă </l>
                  <l>Și mult îl sărutau pe mîni, pe față, </l>
                  <l>Și-așa și el pe fiecare ins </l>
                  <l>Pe cap îl săruta, pe ochi, pe brață. </l>
                  <l>Și-al serii-amurg acolo i-ar fi prins </l>
                  <l>Plîngînd, de nu gîndea să dea povață </l>
                  <l>Cumintele-Odiseu, de grijă prins: </l>
                  <l>„Să stăm din plîns și vaiet, să nu iasă </l>
                  <l>Vrun om ce ne-ar vedea și-ar spune-n casă. </l>
                  <l>Deci haid să-ntrăm, dar om de om, cu rîndul; </l>
                  <l>Întîi deci eu, iar voi pe urma mea. </l>
                  <l>Și-un semn s-avem și-așa ne fie gîndul: </l>
                  <l>Acești mișei de prinți, ei nu vor vrea </l>
                  <l>Să-mi dea și mie arcu-n mîni, temîndu-l. </l>
                  <l>Atunci, Evmee-al meu, tu mergi și-l ia, </l>
                  <l>Și-apoi venind, în mînă mi-l vei pune; </l>
                  <l>Apoi mergînd, femeilor vei spune </l>
                  <l>Să stea-n odaie toate-ngrămădite, </l>
                  <l>Punînd pe ușă neclintit zăvor, </l>
                  <l>Iar dac-ar auzi urlări cumplite </l>
                  <l>Prin curți și vaiete de inși ce mor, </l>
                  <l>Să-mi stea acolo-n casă liniștite, </l>
                  <l>Tăcînd, la furca și la fusul lor. </l>
                  <l>Iar tu, Filete, mergi și-a curții poartă </l>
                  <l>Mi-o-ncuie-apoi și-i pune drugii-n toartă.” </l>
                  <l>A zis, intrînd în sala naltei case </l>
                  <l>Și-apoi, șezînd, a stat pe-un scăunel, </l>
                  <l>Acolo unde și nainte stase. </l>
                  <l>Cei doi, intrînd, veniră-ncetinel. </l>
                  <l>Deci tocmai Evrimac atunci luase </l>
                  <l>În mînă arcul și stetea cu el </l>
                  <l>La foc și-l încălzea și-aici și-altinde; </l>
                  <l>Dar nici așa el nu-l putu întinde. </l>
                  <l>Și mult acum ofta cu-oftare crudă </l>
                  <l>Și-așa vorbi și suspina mereu: </l>
                  <l>„Ah, zei din cer, într-adevăr mi-e ciudă </l>
                  <l>Pe mine-acum, și pentru toți! Căci eu </l>
                  <l>O văd făr’ de folos această trudă! </l>
                  <l>Și nu de nuntă-s trist, deși o vreu, </l>
                  <l>Că-s multe fete-n vîrsta măritării </l>
                  <l>Și-n țar-aici și-n multe-ostroave-a mării, </l>
                  <l>Dar plîng că sînt mai slab și eu și soții </l>
                  <l>Decît fu Odiseu cel mult slăvit, </l>
                  <l>Că nu putem întinde-un arc, cu toții! </l>
                  <l>Va fi rușine-n veac nepomenit </l>
                  <l>Și triști vor auzi de noi nepoții!” </l>
                  <l>Striga deci Antinou a lui Evpit: </l>
                  <l>„Dar nu-i așa! Și poți fii pe pace! </l>
                  <l>Și nu-nțelegi tu cauza, Evrimace? </l>
                  <l>Poporul are-o sfîntă sărbătoare </l>
                  <l>A zeului Apolon azi, și vezi. </l>
                  <l>Ce om să-ntindă arcuri astăzi oare? </l>
                  <l>Tu pune-l deci deoparte-acum și șezi! </l>
                  <l>Dar pot să stea-nșiratele topoare </l>
                  <l>Așa cum sînt, căci doară n-ai să crezi </l>
                  <l>Că are însuși Odiseu să pice </l>
                  <l>Venind — știu eu — din cer, să le ridice! </l>
                  <l>Păharnicul deci umplă cupe rase, </l>
                  <l>Și dati deoparte arcul strîmb; și-apoi </l>
                  <l>Să bem păharu-n cinstea ăstei case. </l>
                  <l>Iar mîne-n zori Melantie din zăvoi </l>
                  <l>S-aducă-ncoace care-i sînt mai grase </l>
                  <l>În turmă-i capre, să jertfim și noi </l>
                  <l>Arcașului Apolo coapse bune, </l>
                  <l>Și luptei cu-acest arc sfîrșit vom pune.” </l>
                  <l>Așa le-a zis, iar vorbele plăcură. </l>
                  <l>Deci după ce și apa le-au adus </l>
                  <l>Să-și spele mînile, flăcăii-umplură </l>
                  <l>Și-n fața tuturor pahare-au pus; </l>
                  <l>Și-așa-nchinînd, ei după plac băură. </l>
                  <l>Atunci deci Odiseu așa le-a spus, </l>
                  <l>Cu gînd viclean: „Acum deci să mă lese </l>
                  <l>Vitejii prinți ai mult slăvitei mese </l>
                  <l>Să spui și eu un gînd ce-l am în minte; </l>
                  <l>Dar mai cu seamă rog pe Evrimac </l>
                  <l>Și pe-Antinou, căci el a spus cuvinte </l>
                  <l>Cari foarte drepte-au fost, nu pot să tac: </l>
                  <l>Să lase arcu-n plata vrerii sfinte, </l>
                  <l>Iar mîne zeii da-vor după plac </l>
                  <l>Să-nvingă cui vor vrea părtaș să-i fie. </l>
                  <l>Dar haid și-mi dați slăvitul arc și mie </l>
                  <l>Să-ncerc din mîni puterea firii mele, </l>
                  <l>Să văd de sînt voinic și tot acel </l>
                  <l>Ce-am fost pe cînd mă războiam cu ele </l>
                  <l>Și sprintenul meu trup mi-e tot astfel </l>
                  <l>Ca-n vremea de demult, ori trude grele </l>
                  <l>Mi-au stins ce-aveam, căci nu-ngrijesc de el.” </l>
                  <l>Așa le-a zis, și toți dintîi tăcură; </l>
                  <l>O ciud-apoi i-a prins cu nemăsură. </l>
                  <l>Temîndu-se că mîna cea golană </l>
                  <l>Va-ntinde arcul vrednicului crai. </l>
                  <l>Sări deci Antinou cu grea dojană: </l>
                  <l>„Sărmane om! Nici strop de minte n-ai! </l>
                  <l>Nu ți-e de-ajuns că dintr-a noastră hrană </l>
                  <l>Mănînci cu noi la fel? Nu ți-e că stai, </l>
                  <l>Tu, secule, la masă-n rînd cu prinții? </l>
                  <l>De ce te-apuci să faci ca necuminții? </l>
                  <l>Ba stai s-asculți și ce vorbim la masă! </l>
                  <l>Cînd vezi că nu lăsăm nici un străin </l>
                  <l>S-audă ce vorbim de ce ne pasă! </l>
                  <l>Dar rău te-a mai lovit săracul vin! </l>
                  <l>Dar vinu-n minți pe nici un om nu-l lasă </l>
                  <l>Cînd toarnă-n larga gură olul plin. </l>
                  <l>Tot vinu-a scos din minți pe nepătatul </l>
                  <l>Evrition, centauru,-n palatul </l>
                  <l>Lapiților, la nunta unui rege. </l>
                  <l>Căci el de vin acolo s-a-mbătat </l>
                  <l>Și-apoi făcut-a lucruri făr’ de lege, </l>
                  <l>Prostit fiind, prin marele palat. </l>
                  <l>Sărit-au deci eroii toți să-l lege </l>
                  <l>Și-apoi, tîrîndu-l foarte rușinat </l>
                  <l>Prin tindă-n curte, i-au tăiat și nasul </l>
                  <l>Și-urechile, și-așa ciuntit rămasul </l>
                  <l>Bețiv se duse clătinînd pe cale, </l>
                  <l>Purtînd, el cel cu ochii zăpăciți, </l>
                  <l>Pedeapsa trist-a nebuniei sale. </l>
                  <l>De-aici porni și cearta-ntre lapiți </l>
                  <l>Și-acești centauri, cu urmări fatale. </l>
                  <l>Dar cel dintîi din cei nefericiți </l>
                  <l>A fost acel stricat de băutură. </l>
                  <l>Așa și tu, care-ai turnat în gură, </l>
                  <l>Să știi că-ți prevestesc rușine mare </l>
                  <l>De-ntinzi ăst arc, căci nu vei mai avea </l>
                  <l>Aci-n popor vro mil-ori îndurare! </l>
                  <l>Și-urca-te-vom pe-o navă și cu ea </l>
                  <l>Te-om duce regelui Ehetu care </l>
                  <l>E spaima lumii-ntregi! Și vei vedea </l>
                  <l>Că n-ai să scapi din mîna lui, bătrîne! </l>
                  <l>Deci șezi la locul tău și roade pîne </l>
                  <l>Și bea cît vrei, și nu te-ațîțe vinul </l>
                  <l>La-ntrecere cu junii să te pui!” </l>
                  <l>Dar zise Penelope-atunci cu plinul: </l>
                  <l>„Ah, nu-i frumos, și nici cuminte nu-i </l>
                  <l>Să-ți bați și joc și s-ameninți străinul </l>
                  <l>Primit de Telemac în casa lui! </l>
                  <l>Ce crezi tu, Antinou, acum? Că dacă </l>
                  <l>Va face el ce n-au putut să facă </l>
                  <l>Atîția tineri, și-ncrezut să ieie </l>
                  <l>În mînă-i arcul și tinzînd spre țel, </l>
                  <l>Putea-l-va-ntinde și la țel să deie, </l>
                  <l>Atunci o să mă ducă deci astfel </l>
                  <l>În casa lui și am să-i fiu femeie? </l>
                  <l>Nu cred s-o creadă asta chiar nici el! </l>
                  <l>Deci nu vă strice-aceasta voia bună, </l>
                  <l>Căci nu se poate, sau aș fi nebună!” </l>
                  <l>Răspunse Evrimac: „Sînt bune toate, </l>
                  <l>Tu, fat-a lui Icar. Dar iată ce-i. </l>
                  <l>Nu credem noi nici unul că se poate </l>
                  <l>— Căci nici nu se cuvine — ca să-l iei. </l>
                  <l>Dar vorbă ntre bărbați ni se va scoate </l>
                  <l>Și-om fi de rîsul lumii-ntre femei. </l>
                  <l>Căci cel mai rău aheu și-un de nimică </l>
                  <l>Vorbind vrodată poate-așa să zică: </l>
                  <l>«Pețit-au niște răi, să nu-i poți vinde, </l>
                  <l>Nevasta bun-a unui om vestit </l>
                  <l>Și n-a putut din ei nici unu-ntinde </l>
                  <l>Frumosul arc al lui, dar a venit </l>
                  <l>Un biet de cerșetor, și-abia ce-l prinde </l>
                  <l>În mîni, l-a-ntins și-n c ip-a și țintit!» </l>
                  <l>Cuvinte-aheii-așa ne-ar zice dară </l>
                  <l>Și-acestea negreșit ne-ar fi ocară!” </l>
                  <l>Răspunse-acuma doamna cu mînie: </l>
                  <l>„Dar nici așa, tu Evrimace, n-au </l>
                  <l>Și nici nu pot avea vro omenie </l>
                  <l>Și nume bun vrodat-acei ce stau </l>
                  <l>În casa unui om și pe hoție </l>
                  <l>Îi stric-averea și risipii-o dau! </l>
                  <l>De ce-ar fl îns-ocări ce-aheii-ar spune? </l>
                  <l>Dar nu-i voinic și n-are brațe bune </l>
                  <l>Acest străin? Și nu-i din vrednic tată </l>
                  <l>Și buni părinți? O, nu! Eu n-am să tac! </l>
                  <l>Deci dați-i arcul să-l vedem odată! </l>
                  <l>Și iat-o spui și jurămînt vă fac: </l>
                  <l>De-i dă Apolo slavă să vă bată </l>
                  <l>Și-ntinde strîmbul arc, am să-l îmbrac </l>
                  <l>C-un rînd întreg de haine mai de seamă </l>
                  <l>Și am să-i dau și-o suliță de-aramă </l>
                  <l>Să ai cu ce mi te-apăra, străine, </l>
                  <l>De oameni și de cîni pe drum, și-un rînd </l>
                  <l>De-opinci și-o sabie avea-vei de la mine, </l>
                  <l>Și-apoi, de vrei, te voi trimite-orcînd </l>
                  <l>În țara ta, și-oriunde-ai vrea, vezi bine </l>
                  <l>Vorbi și Telemac atunci, zicînd: </l>
                  <l>„Vorbit-ai, mamă, foarte-nțelepțește, </l>
                  <l>Dar arcul tatei Odiseu, firește, </l>
                  <l>E numai arcul meu și nimeni n-are </l>
                  <l>Vrun drept, dintre ahei, asupra lui; </l>
                  <l>Eu pot să-l dau, ori nu, la orișicare! </l>
                  <l>Alt domn pe el în țara asta nu-i, </l>
                  <l>Și nici în Elis cea cu luncă mare. </l>
                  <l>Cu sila să ni-l ia, nu-l las nicicui. </l>
                  <l>De-aș vrea să-l dau străinului, pot face; </l>
                  <l>I-l pot cinsti să-l ia de veci, de-mi place! </l>
                  <l>Dar ție-acum de noi mă mir, ce-ți pasă? </l>
                  <l>Tu mergi să-ți vezi de fus și de război </l>
                  <l>Și fetelor de lucru tu le lasă. </l>
                  <l>De arc aci căta-vom numai noi, </l>
                  <l>Și eu de-ntîi, că domn sînt eu în casă! </l>
                  <l>I-a zis, și s-a uimit și merse-apoi </l>
                  <l>Și foarte i-a părut cuminte sfatul </l>
                  <l>Și mare vorbă ce i-a spus băiatul. </l>
                  <l>Și-ajunsă și-n iatac pe-un plîns se puse, </l>
                  <l>Jălind pe cel jălit de-atltea ori, </l>
                  <l>Pe bunul Odiseu, pînă ce-i puse </l>
                  <l>Atene-un somn pe ochii plîngători. </l>
                  <l>Luînd deci arcul, Eumeu îl duse </l>
                  <l>Stăpînului, ce sta-ntre pețitori. </l>
                  <l>Dar ei deodat-un răcnet începură </l>
                  <l>Și-obraznici toți strigau ca dintr-o gură: </l>
                  <l>„Ce vrei cu arcu-n mîni? Ce zeu te mînă, </l>
                  <l>Purcar nebun și ticălos ce ești! </l>
                  <l>Acum te vor mînca pe loc la stînă, </l>
                  <l>La porcii tăi, dulăii ce ți-i crești, </l>
                  <l>De-or vrea cei vecinici să ne cazi în mînă!” </l>
                  <l>Atari scoteau răgniri dumnezeiești: </l>
                  <l>Iar el grăbit l-a dus de unde-l luase, </l>
                  <l>Căci foarte mult de ei se-nspăimîntase. </l>
                  <l>Dar de-altă parte Telemac cu pline </l>
                  <l>Strigări amenința: „Ce-l lași din mîni? </l>
                  <l>Acum o să-ți arăt s-asculți de-oricine! </l>
                  <l>Și-n cîmp la porci cu pietrii ca pe cîni </l>
                  <l>Te-alung de-aici! Că eu sînt decît tine </l>
                  <l>Mai tare om! Dar ei îți sînt stăpîni? </l>
                  <l>Ah, dare-ar Zevs și toți nemuritorii </l>
                  <l>Să-ntrec așa-n puteri pe pețitorii </l>
                  <l>Acești de-aici, pe toți cîți sînt în casă, </l>
                  <l>Pe cît de mult te-ntrec pe tine eu; </l>
                  <l>Oh, cum i-aș scoate cu nepusă masă </l>
                  <l>Și-urît izbiți, de prin palatul meu! </l>
                  <l>Că numai rele fac, și nu le pasă!” </l>
                  <l>A zis, iar ei au rîs, au rîs mereu </l>
                  <l>De bietul Telemac ce vorbe-nșiră </l>
                  <l>Și-a lor pe el mînie-o potoliră. </l>
                  <l>Purcarul deci, căci ei acu-ncetară </l>
                  <l>Strigările, cu arcu-n mîni s-a dus, </l>
                  <l>Luîndu-l, de unde-l așezase, iară, </l>
                  <l>Și-n mînile lui Odiseu l-a pus. </l>
                  <l>Chemînd apoi pe Euricli-afară, </l>
                  <l>Deoparte-a dus-o și șoptind i-a spus: </l>
                  <l>„Ascult-acum și fii cu gînduri bune! </l>
                  <l>Îmi spuse Telemac că aspru-ți spune </l>
                  <l>Să pui zăvor și drug odăii tale </l>
                  <l>Și-ncuie-acolo pe femei, și stați! </l>
                  <l>Iar dac-ați auzi gemînd prin sale </l>
                  <l>Și vuiet mare jos, pe la bărbați. </l>
                  <l>Să nu ieșiți de loc, că nu-i cu cale, </l>
                  <l>Ci stînd tăcute-n loc voi să lucrați!” </l>
                  <l>A zis, iar vorba nu fu zburătoare </l>
                  <l>Și-a pus pe-odăi și druguri și zăvoare. </l>
                  <l>Tăcut se repezi deci și Filete </l>
                  <l>Să-ncuie poarta curții celei mari. </l>
                  <l>Acolo jos sub bolta porții dete </l>
                  <l>De-un ștrang de papură de-acelea cari </l>
                  <l>Le țin de leagă nave-ncovoiete. </l>
                  <l>Cu-acesta deci legat-a drugii tari </l>
                  <l>Și-apoi, întrînd în sală, el se duse </l>
                  <l>Pe-același jelț să stea, precum șezuse. </l>
                  <l>Și sta și el ca și-alții să privească </l>
                  <l>Ce face Odiseu cu arcul gros, </l>
                  <l>Cum stă și-aici, și-aici să-l ispitească </l>
                  <l>Și-l poartă-n mîni pe față și pe dos, </l>
                  <l>Ca nu cumva vro parte să-i lipsească, </l>
                  <l>Sau cornul lui de cari să fie ros. </l>
                  <l>Și-așa vorbea vecinul cu vecinul: </l>
                  <l>„Se vede că-i pricepător străinul </l>
                  <l>Și știe ce-i un arc, și e dibace! </l>
                  <l>Ori are-acas-asemeni arc și el, </l>
                  <l>Ori vrea ca ăsta vreunul a-și mai face! </l>
                  <l>Ei, uite-l tu, tîlharul de mișel, </l>
                  <l>Cu ce mai ochi îl plimbă-n mîni, că-ți place.” </l>
                  <l>Dar unul dintre prinți răspunse-astfel: </l>
                  <l>„Atîta bine-n viața lui să prindă, </l>
                  <l>Cît poate el atare-un arc să-ntindă!” </l>
                  <l>Așa vorbeau. Dar Odiseu de-ndată </l>
                  <l>Ce bine-a fost văzut tot arcul lui, </l>
                  <l>Precum pricepător la liră cată </l>
                  <l>Un meșter cîntăreț, de noul cui </l>
                  <l>Să lege coarda cea frumos lucrată </l>
                  <l>Și foarte lesne-o prinde,-așa că nu-i </l>
                  <l>Vro trudă lucrul care-l face-n pripă, </l>
                  <l>Așa și-a-ntins el arcul într-o clipă. </l>
                  <l>Apoi cu dreapta coarda el o-ntinse </l>
                  <l>Și-atunci din coardă, după ce-a fost tras, </l>
                  <l>Adînc un sunet dulce se desprinse </l>
                  <l>Cum dulce sun-al rîndunelei glas. </l>
                  <l>O mare spaim-atunci pe prinți îi prinse </l>
                  <l>Și galbeni toți ca morții au rămas. </l>
                  <l>Iar Zevs din cer un semn atuncea dat-a </l>
                  <l>Și tunet a tunat prin nouri Tata. </l>
                  <l>Deci foarte mult s-a bucurat Ulise </l>
                  <l>Că Zevs, stăpînul vecinicei vieți, </l>
                  <l>Atît de vesel semnul i-l trimise. </l>
                  <l>Luă deci pana jalnicei săgeții </l>
                  <l>Ce goală sta pe mas-acum și-nchise </l>
                  <l>În tolbă multe cîte-acești semeți </l>
                  <l>Ahei aveau să i le-ncerce-ndată </l>
                  <l>Pe-aceasta deci puind-o așezată </l>
                  <l>Pe largul arc, a tras în urmă struna </l>
                  <l>De-acolo de pe scaun cum șezu, </l>
                  <l>A tras și pana și ochind într-una </l>
                  <l>A dat săgeții vînt, iar ea trecu </l>
                  <l>Prin multele securi, încît nici una </l>
                  <l>Ea n-o greși, ci drept mergînd făcu </l>
                  <l>Prin toate drum, prin două peste zece, </l>
                  <l>Cum drept prin ele-o sfoară-ntinsă trece. </l>
                  <l>Și-a zis lui Telemac: „Nu-ți fac rușine </l>
                  <l>Că-ți stau aici și oaspete mă ai! </l>
                  <l>Că nici nu m-abătui, văzut-ai bine, </l>
                  <l>C-un fir de păr! Și nici nu mă-ncordai </l>
                  <l>Prea mult să-ntind ăst arc! Și e la mine </l>
                  <l>Și-acum puterea tînărului trai! </l>
                  <l>Nu cum rîdeau de mine-acoalea prinții </l>
                  <l>Și-ocări spuneau că-s om al neputinții l </l>
                  <l>Acum tu fă-le deci o cină bună </l>
                  <l>Și-n urmă-și vor petrece-apoi și-altfel, </l>
                  <l>Cu joc și cînt, că-s chefului cunună.” </l>
                  <l>A zis, făcînd cu ochiul semn spre el. </l>
                  <l>Deci fiul se grăbi atunci să-și pună </l>
                  <l>Pe umăr spada lui, și-ncetinel </l>
                  <l>Își prinse lancea-n mîna sa bărbată </l>
                  <l>Și-a mers să stea lîngă iubitu-i tată.</l>
               </lg>
            </div>
            <div type="div2">
               <head>
                  <label>Cartea XXII</label>
                  <lb/>Uciderea pețitorilor</head>
               <lg>
                  <l>Zvîrlind acele zdrențe curgătoare, </l>
                  <l>Sări pe pragul tinzii-atunci Ulis, </l>
                  <l>Cu arc și tolbă-n mîni, și la picioare </l>
                  <l>Vărsă din ea săgețile și-a zis: </l>
                  <l>„Această luptă nevătămătoare </l>
                  <l>E gata deci! Să văd acum de-i scris </l>
                  <l>A zis, țintind amara lovitură </l>
                  <l>Dintîi spre Antinou. Acesta dar, </l>
                  <l>Gătit să bea din dulcea băutură, </l>
                  <l>Prinsese-n mînă mîndrul său păhar </l>
                  <l>Și tocmai îl plimba pe lîngă gură. </l>
                  <l>De-orice, dar numai de-un sfîrșit amar </l>
                  <l>In clipa asta nu-i trecea prin minte! </l>
                  <l>Dar cine-ar fi crezut mai dinainte </l>
                  <l>Din toți acești bărbați din adunare </l>
                  <l>Că unul singur, chiar și dac-ar fi </l>
                  <l>In lumea asta omul cel mai tare, </l>
                  <l>Aci-ntr-atîția prinți ar îndrăzni </l>
                  <l>Să nalțe mina spre-a-i găti pierzare? </l>
                  <l>Acum îns-Odiseu deci îl lovi </l>
                  <l>Încît ieși prin ceaf-adînc intrata </l>
                  <l>Săgeată-n zbor, rupîndu-i beregata. </l>
                  <l>Lovitul se-ndoi atunci pe spate, </l>
                  <l>Iar cupa i-a căzut din mîni sunînd, </l>
                  <l>Și-un roșu val în unde răvărsate </l>
                  <l>De sînge-l năpădi pe nări curînd, </l>
                  <l>Iar masa lor, cea plină de bucate, </l>
                  <l>Împinsă de piciorul lui, căzînd </l>
                  <l>Se-ntoarse ca sub ea pe jos s-astupe </l>
                  <l>Și pîne și fripturi și câni și cupe. </l>
                  <l>Cu mare vuiet prinții-atunci săriră, </l>
                  <l>Văzîndu-l pradă jalnicei pieriri </l>
                  <l>Și iuți din docul lor se năpustiră </l>
                  <l>Prin larga sală și-aruncau priviri </l>
                  <l>Pe toți păreții, însă nu găsiră </l>
                  <l>Nici scut, nici lance-n sală nicăiri. </l>
                  <l>Atunci, sărind cu-a vorbelor năvală, </l>
                  <l>Așa-l amenințau strigînd prin sală: </l>
                  <l>„Dai rău cu arcul, omule străine, </l>
                  <l>Că tragi și-n oameni! Ce te-a apucat? </l>
                  <l>Și-așa te joci? E vai acum de tine, </l>
                  <l>Că nu mai scapi de-acum, ți s-a-nfundat. </l>
                  <l>Tu chiar acum ucis-ai, vezi tu bine. </l>
                  <l>Pe cel mai bun al Itacei bărbat! </l>
                  <l>Dar cum porți arcul tău, de dai ca orbii? </l>
                  <l>Acum te vor mînca pe drumuri corbii!” </l>
                  <l>Așa ziceau, căci toți avură gîndul </l>
                  <l>Că fără vrere-ucise pe-Antinou. </l>
                  <l>Dar nu știau nebunii, vai, văzîndu-l, </l>
                  <l>Că-ndată brațul ăstui om erou </l>
                  <l>Pe toți îi va culca de veci, de a rîndu-l! </l>
                  <l>Ci-n furie zise Odiseu din nou: </l>
                  <l>„Ah, cînilor! Crezurăți așadară </l>
                  <l>Că n-o să mă rentorc de veci în țară? </l>
                  <l>De-aceea-mi risipeați hoțește-averea? </l>
                  <l>De-aceea prin palat suiați femei </l>
                  <l>Cu sila-n paturi și-mi pețeați muierea </l>
                  <l>Pe cînd trăiam? De-aceea nici de zei </l>
                  <l>N-aveați vro teamă, că li-e-n veci puterea? </l>
                  <l>Și nici de oameni, că va fi prin ei </l>
                  <l>Cumplit-odată răzbunarea sorții? </l>
                  <l>Acum pe toți v-ajunge clipa morții!” </l>
                  <l>A zis, și albi ei tremurau de spaimă </l>
                  <l>Și fiecare-n gînd răspuns căta </l>
                  <l>Cum face-acel ce nențeles îngaimă. </l>
                  <l>Deci singur Evrimac în fața-i sta: </l>
                  <l>„De ești tu Odiseu, cel plin de faimă, </l>
                  <l>Și-acum te-ntorci, cum zici, în țara ta, </l>
                  <l>Ai drept atunci să mustri-astfel aheii, </l>
                  <l>Căci multe rele ți-au făcut mișeii </l>
                  <l>Și-n case-aici și cît îți este-ogorul. </l>
                  <l>Dar iat-acum el zace-aici întins, </l>
                  <l>Acel ce-a fost la toate urzitorul. </l>
                  <l>Căci numai Antinou ne-a tot împins </l>
                  <l>Și-a mers așa pe urma lui poporul. </l>
                  <l>Și nici n-avea vrun dor așa de-aprins </l>
                  <l>De nuntă el, ci-alt plan sucea prin minte. </l>
                  <l>Pe care însă brațul vrerii sfinte </l>
                  <l>Prin tine-acum i-l azvîrli-n țărînă! </l>
                  <l>El vru s-ajungă rege-n locul tău </l>
                  <l>Și-astfel să-ți aibă Itaca sub mînă; </l>
                  <l>Pe-ascuns s-omoare dulcele-ți flăcău, </l>
                  <l>Ca și-n palat stăpîn el să rămînă! </l>
                  <l>Acum acest începător de rău, </l>
                  <l>Luîndu-și plata sa, e dus cu dușii! </l>
                  <l>Tu rege însă, vezi să-ți cruți supușii! </l>
                  <l>Căci noi te vom urma smeriți și-n pace, </l>
                  <l>Iar ce-am mîncat și ce-am băut, apoi </l>
                  <l>Cu dreptul noi despăgubiri vom face: </l>
                  <l>Să-ți dea tot insul douăzeci de boi </l>
                  <l>Și-așa mînia care-o ai s-o-mpace! </l>
                  <l>Și-argint și aur îți vom da-napoi </l>
                  <l>Și tot ce inima-ți pe drept așteaptă. </l>
                  <l>Deci pîn-atunci mînia ta ți-e dreaptă.” </l>
                  <l>Răspunse Odiseu cu rea-ndîrjire: </l>
                  <l>„Ascultă, Evrimac, și prinde-o-n minți! </l>
                  <l>Nici chiar să-mi dați întregi despăgubire </l>
                  <l>Averile ce-aveți de la părinți, </l>
                  <l>Și mai pe-atît de-orideunde-ar fi, și-oprire </l>
                  <l>Eu nici atunci n-aș face pentru prinți </l>
                  <l>Să nu-i omor pîn-or plăti deplină </l>
                  <l>Cumplita lor cu vîrf făcuta vină! </l>
                  <l>Acum vi-s două drumurile toate: </l>
                  <l>Ori stînd cu mine-aici să vă luptați, </l>
                  <l>Ori sufletul, prin fugă de se poate, </l>
                  <l>De vreți să nu vi-l scot, să vi-l scăpați. </l>
                  <l>Dar cred c-al fiecăruia-l voi scoate!” </l>
                  <l>A zis, iar ei, cumplit de-nspăimîntațl, </l>
                  <l>Vedeau că rea pierire-i împresoară. </l>
                  <l>Deci zis-a Evrimac a doua oară: </l>
                  <l>„Cumplitul om acesta n-o să lese </l>
                  <l>Din mînă arcul, dragi fărtați ai mei, </l>
                  <l>Și nici nu va-nceta s-arunce dese </l>
                  <l>Săgeți pîn-or pieri toți prinții-ahei. </l>
                  <l>Deci prindeți toți și scaune și mese </l>
                  <l>Și trageți spada toți din teaca ei </l>
                  <l>Și-așa, sub scutul meselor din sală, </l>
                  <l>Să dăm cu toții-n stol spre el năvală. </l>
                  <l>Că doar îl vom împinge și-l vom pune </l>
                  <l>Pe fugă de la prag din locul său, </l>
                  <l>Și-apoi striga-vom lumii să s-adune </l>
                  <l>Din tot orașul, că-n palat e rău, </l>
                  <l>Și-ar da atunci ăst om ce ne răpune </l>
                  <l>Cu cel din urmă fier din arcul său.” </l>
                  <l>Sări atunci spre pragul naltei sale </l>
                  <l>Cu spada Amfinom spre-Ulise drept </l>
                  <l>Că doar și-ar face drum. Însă pe cale </l>
                  <l>Ajuns de Telemac, cu iute-aiept </l>
                  <l>I-a-nfipt în spete-arama lăncii sale, </l>
                  <l>Așa că vîrful i-a ieșit prin piept. </l>
                  <l>Acela-n brînci căzu cu spume crunte, </l>
                  <l>Bufnind pămîntul larg cu-ntreaga frunte. </l>
                  <l>Deci iute el muri, dar și mai iute </l>
                  <l>S-a dat deoparte Telemac, lăsînd </l>
                  <l>Acolo lancea-n spetele căzute, </l>
                  <l>Temîndu-se ca nu cumva pe cînd </l>
                  <l>Își trage-arama lăncii străbătute </l>
                  <l>Prin pieptu-ntreg, să n-aibă răul gînd </l>
                  <l>Vrun prinț să sară cu-ascuțita spadă </l>
                  <l>Să-l taie-astfel, ori brînci să-i dea să cadă. </l>
                  <l>Apoi fugi spre naltul prag și-ndată </l>
                  <l>La tatăl său ajunse Telemac </l>
                  <l>Și-așa i-a zis: „Îți voi aduce, tată, </l>
                  <l>Un scut și două lănci și-un coif pe plac </l>
                  <l>De-aramă-ntreg, cu creasta răsfirată; </l>
                  <l>Și-n arme-apoi și eu o să mă-mbrac, </l>
                  <l>Și-Evmeu purcarul nostru, și Filete, </l>
                  <l>Și-așa vom sta-mpotriva ăstei cete.” </l>
                  <l>Răspunse Odiseu, și-a zis cuvinte: </l>
                  <l>„Aleargă deci și adă! Dar de zor, </l>
                  <l>Ca nu cumva sfirșindu-mi mai nainte </l>
                  <l>Săgețile ce am, să fiu ușor </l>
                  <l>Împins din prag de-acești fără-de-minte, </l>
                  <l>Că-s singur eu, cum vezi. În fața lor.” </l>
                  <l>A zis, și Telemac se duse dară </l>
                  <l>S-aducă-n grabă arme din cămară. </l>
                  <l>Și-alese-acolo, căci erau destule, </l>
                  <l>Opt lănci de-aramă dintr-un larg dulap </l>
                  <l>Și suliți opt, de-aramă grea sătule, </l>
                  <l>Și patru coifuri cari pe tînaple-ncap </l>
                  <l>Deci repede veni cu-aceste scule </l>
                  <l>Și-ntîi își puse coif chiar el pe cap, </l>
                  <l>Apoi și celor două slugi le dete, </l>
                  <l>Purcarului Evmeu și lui Filete. </l>
                  <l>Și-așa toți trei în clipă-nconjurîndu-l </l>
                  <l>Steteau pe lîngă regele-Odiseu. </l>
                  <l>Deci el, cît timp cumplitul arc purtîndu-l </l>
                  <l>Avea săgeți, ochea cu fierul greu </l>
                  <l>Din cînd în cînd și-așa-i lua de-a rîndul </l>
                  <l>Și-un ins, și-alt ins cădea acum mereu. </l>
                  <l>Dar cînd apoi tot azvîrlind în turmă. </l>
                  <l>Zvîrli din arc săgeata sa din urmă, </l>
                  <l>El puse arcul răzimat de-ușorul </l>
                  <l>Frumoasei uși a largului palat. </l>
                  <l>Apoi și-a pus pe cap fluturătorul </l>
                  <l>Și naltul coif, cel groaznic împănat </l>
                  <l>Cu coama unui cal, și-apărătorul </l>
                  <l>De lănci pe umeri, scutul înfundat </l>
                  <l>Cu patru căptușeli de piei jupite, </l>
                  <l>Și-n mîni luat-a două lănci cumplite </l>
                  <l>Era acolo sus într-un părete </l>
                  <l>Un ochi în zid; de-acolo pînă-n drum </l>
                  <l>Ducea un gang cu ușile-ncuiete. </l>
                  <l>La ochi acolo Odiseu acum </l>
                  <l>A pus — de-ar fi vrun om să i s-arete — </l>
                  <l>De pază pe purcar, căci nicidecum </l>
                  <l>Mai mult de-un om n-avea prin el intrare. </l>
                  <l>Deci zise Agelau în gura mare: </l>
                  <l>„Fărtați ai mei! Nu poate să se suie </l>
                  <l>Pe ochiu-acel de-acolo vrun flăcău, </l>
                  <l>Să iasă-n drum și-orașului să spuie, </l>
                  <l>Strigînd cu vuiet, că-n palat e rău </l>
                  <l>Și-ar da ăst om ce vrea să ne răpuie, </l>
                  <l>Cu cel din urmă fier din arcul său?” </l>
                  <l>A zis, și-i spuse omul cel obraznic, </l>
                  <l>Melantie-acel ce-al caprelor fu paznic </l>
                  <l>„Pe-acolo, mult slăvitule-Agelae, </l>
                  <l>Nu-i chip de mers, că-n curtea de din dos </l>
                  <l>E drum pe-aici, și nu în vro odaie; </l>
                  <l>Iar gangu-i strîmt, încît un inimos </l>
                  <l>Pe mulți îi poate face-acolo claie! </l>
                  <l>Dar stați, căci arme-ndat aduc eu jos </l>
                  <l>Din pod! Că-n pod, nu-ntr-altă parte-s puse, </l>
                  <l>Și-Ulis, cred eu, cu fiul său le duse!” </l>
                  <l>Așa vorbi Melantie, și pe scară </l>
                  <l>Urca-n iatacul regelui curînd. </l>
                  <l>De șase-ori două scuturi scoase dară </l>
                  <l>Și tot pe-atîtea coifuri licurînd </l>
                  <l>Sub coamele de cai arama rară, </l>
                  <l>Și tot pe-atîtea suliți scoborînd, </l>
                  <l>Grăbit pe scări zorea spre sală pașii. </l>
                  <l>Și-așa sosind, s-au înarmat fruntașii. </l>
                  <l>Atunci lui Odiseu i se tăiară </l>
                  <l>Genunchii moi și-abia rămase viu, </l>
                  <l>Văzînd cum ei în arme se-mbrăcară </l>
                  <l>Și suliți învîrtesc și tari se știu. </l>
                  <l>Deci mare lucru a-nceput să-i pară, </l>
                  <l>Și-așa vorbi iubitului său fiu: </l>
                  <l>„Acum, acel ce ajutor le dete </l>
                  <l>Ori e Melantie,-ori una dintre fete!” </l>
                  <l>Răspunse Telemac: „Vai, dragă tată, </l>
                  <l>Nu-i nimeni vinovat, ci singur eu! </l>
                  <l>Că-n pripa mea lăsai nerăsturnată </l>
                  <l>A culei ușă, iar pîndarul meu </l>
                  <l>Mai bună minte-avu! Deci du-te-ndată </l>
                  <l>Și-nchide ușa, vrednice Evmeu, </l>
                  <l>Și vezi de-i vro femeie ce ne-nșeală, </l>
                  <l>Sau chiar Melant, cum foarte-am bănuială „ </l>
                  <l>Așa-ntre ei schimbau atari cuvinte. </l>
                  <l>Ci-n vremea asta iarăși s-a suit </l>
                  <l>Melantie-n pod și ca și mai nainte </l>
                  <l>Căta-ntre arme, însă l-a zărit </l>
                  <l>Acum purcarul, omul cel cuminte, </l>
                  <l>Și-n fugă spre-Odiseu a și venit: </l>
                  <l>„Stăpîne drag! Mișelu-acel de cîne </l>
                  <l>Pe care-l bănuiam, e dus, stăpîne. </l>
                  <l>Din nou în pod, ca arme să le-adune </l>
                  <l>Ce zici acum să fac cu-acel lingău? </l>
                  <l>Ucide-l-voi, de-l voi putea răpune? </l>
                  <l>Ori viu s-aduc pe cînele-acel rău, </l>
                  <l>Să-l bati chiar tu de faptele-i nebune </l>
                  <l>Ce-urzi mișelu-n chiar palatul tău?” </l>
                  <l>S-a-ntors deci Odiseu răspuns să-i deie: </l>
                  <l>„Acum tu vezi și du-te, Eumee! </l>
                  <l>Deși avem nevoi nenumărate </l>
                  <l>Să fiți aici alăturea cu noi </l>
                  <l>Spre-a pune-acestei gloate-nverșunate </l>
                  <l>Zăgaz ca s o silim să dea napoi, </l>
                  <l>Voi prindeți-l șl-ntoarceți-i la spate </l>
                  <l>Picioarele și mînile și-apoi </l>
                  <l>Legați-l cobză, iar un ins să prindă </l>
                  <l>Al funiei capăt dat pe dup o grindă </l>
                  <l>Și-l trageți sus, să spînzure nărodul </l>
                  <l>Acolo-n vînt la căprior, ca stînd </l>
                  <l>Mult timp tot viu, cumplit să-l doară nodul </l>
                  <l>Și-amare chinuri rabde-așa gemînd. </l>
                  <l>Lăsați-l spînzurat și-nchideți podul.” </l>
                  <l>A zis, și-au ascultat. Și-apoi zburînd, </l>
                  <l>S-au dus la ușa podului și stară. </l>
                  <l>Melantie deci cotrobăia-n cămară, </l>
                  <l>Și nu-i simți, că-i sta la arme gîndul. </l>
                  <l>De-o parte și-alta lîngă ușă dar </l>
                  <l>Steteau lipiți aceștia, așteptîndu-l. </l>
                  <l>Iar cînd trecu pe pragul de stejar </l>
                  <l>Melantie-acum, un mîndru coif ducîndu-l </l>
                  <l>Pe-un braț, iar pe-altul, negru și murdar. </l>
                  <l>Un scut umplut de multe mucigaie </l>
                  <l>Pe care-n anii tineri prin bătaie </l>
                  <l>Laert l-a fost purtat și-n cinste stete, </l>
                  <l>Dar vechi acum de mult zăcea pe jos </l>
                  <l>Cu rupte piei și pături descheiete, </l>
                  <l>Atunci, sărind pe el, l-au prins vîrtos </l>
                  <l>Și-n pod îl traseră ndărăt de plete </l>
                  <l>Și-n colb trîntindu-l, ei o funie-au scos </l>
                  <l>Și-apoi cu mîni și cu picioare-ntoarse </l>
                  <l>L-au strîns în nodul funiei bine toarse </l>
                  <l>La spate-așa precum le-a spus să-l prindă </l>
                  <l>Cumintele-Odiseu, și apoi din nod </l>
                  <l>Al funiei capăt dat pe dup-o grindă </l>
                  <l>L-au tras spre ei, și-așa plutind prin pod </l>
                  <l>Urca Melant, și nencetînd să-ntindă </l>
                  <l>De funie, pînă cînd pe-acel nărod </l>
                  <l>L-au scos sub grinzi și-i țintuiră locul </l>
                  <l>Și-a zis apoi Evmeu, bătîndu-și jocul: </l>
                  <l>Acum, Melantie-al meu, să dormi cu bine </l>
                  <l>Întreaga nopte-n moalele tău pat, </l>
                  <l>Că ție moale-așa ți se cuvine! </l>
                  <l>Dar vezi să nu-ntîrzii nedeșteptat </l>
                  <l>Pe cînd frumosul fapt al zilei vine, </l>
                  <l>Ieșind din Ocean, ca la palat </l>
                  <l>S-aduci din turmă capra cea mai grasă, </l>
                  <l>S-o aibă prinții pentru prînz la masă!” </l>
                  <l>Lungit acolo-n trista-i legătură, </l>
                  <l>Melantie-n pod deci singur a rămas. </l>
                  <l>Ei doi apoi cu scuturi se-nvăscură </l>
                  <l>Și-oblonul culei după el l-au tras; </l>
                  <l>Venind lîng-Odiseu stătură. </l>
                  <l>Aici făceau al sorții-un jalnic pas </l>
                  <l>Și-n furie toți: ici patru-n prag ca frații, </l>
                  <l>Și-n sală tari și foarte mulți bărbații. </l>
                  <l>Atunci lîng-Odiseu, slăbit rămasul </l>
                  <l>În lupta sa, Atene-a fost venit, </l>
                  <l>Și-avea ca Mentor trupul său și glasul. </l>
                  <l>Deci vesel Odiseu i-a și vorbit: </l>
                  <l>„Oh, Mentor, vino și-mi ajută-n pasul </l>
                  <l>Acest amar, să scapi pe-al tău iubit </l>
                  <l>Tovarăș vechi care-ți făcea tot bine </l>
                  <l>Și cel ce ești de-aceiași ani cu mine!” </l>
                  <l>Așa i-a zis și-l petreceau fiorii </l>
                  <l>C-o fi Atene, vajnica-n război. </l>
                  <l>Iar de-aită parte-n sală pețitorii </l>
                  <l>Răgneau la ea, iar Agelau apoi </l>
                  <l>Cu gura sa-ntrecînd toți răgnitorii: </l>
                  <l>„Stăi, Mentore! Să nu te lupți cu noi! </l>
                  <l>Cu vorbele-Odiseu să nu te-nșele </l>
                  <l>Și lănci s-arunci în noi cu mîni mișele! </l>
                  <l>Căci iată-ți spui și jur că va să fie: </l>
                  <l>De-o fi că noi vom fi ucis pe-acești </l>
                  <l>Nebuni, pe tată și pe fiu, și ție </l>
                  <l>Veni-ți-va rîndul, tu care gîndești </l>
                  <l>Să faci acum o tristă nebunie! </l>
                  <l>Să știi că ai cu capul s-o plătești! </l>
                  <l>Deci cînd cu-arma spăzii nemiloase </l>
                  <l>Noi sufletul vi-l vom fi smuls din oase, </l>
                  <l>Lua-ți-vom toate-averile-adunate </l>
                  <l>Ce-n casă ai, și bunuri și moșii, </l>
                  <l>Cu toate-a lui Ulise amestecate, </l>
                  <l>Și-așa-ntre noi le-om împărți, să știi! </l>
                  <l>Și nici nu vom lăsa nesupărate </l>
                  <l>In casa ta și-a lor pe-ai tăi copii </l>
                  <l>Și nici pe fiica ta, și nici nevasta, </l>
                  <l>Și-n lume-i vom goni din țara asta!” </l>
                  <l>Așa i-au zis. Și și mai multe furii </l>
                  <l>Aprinse-n zîn-obraznicul său grai. </l>
                  <l>Deci ea certa cu mare glas al gurii </l>
                  <l>Pe-Ulise și-i zicea: „Cum văd, tu n-ai </l>
                  <l>Și-acum în mîni puterea izbiturii </l>
                  <l>Și nici nu ești bărbat precum erai </l>
                  <l>Cînd tu pentru Elena-n cîmpul Troii, </l>
                  <l>Un nentrerupt abătător nevoii, </l>
                  <l>Pe mulți bărbați făcutu-i-ai să cadă </l>
                  <l>Și, nouă ani împărțitor de morți, </l>
                  <l>Ai spart cu sfatul și cumplita spadă </l>
                  <l>Orașul Troiei cel cu nalte porți! </l>
                  <l>Deci cum acum, în casa ce ți-o pradă </l>
                  <l>Mișeii, tu te plîngi și slab te porți! </l>
                  <l>Dar haide lîngă mine, drag tovarăș, </l>
                  <l>Ca-n suflet inima-ți nălțînd-o iarăși </l>
                  <l>Să vezi ce este Mentor pentru tine </l>
                  <l>În gloata de dușmani, atunci cînd vrea </l>
                  <l>Să-ți dea răsplata facerii de bine!” </l>
                  <l>A zis, ci-ntreagă tot nu vru să-i dea </l>
                  <l>Învingerea, spre-a dovedi prin sine </l>
                  <l>Pe prinți, chiar el și fiul său; iar ea, </l>
                  <l>Dînd chip de rîndunea făpturii sale, </l>
                  <l>Zburînd șezu pe-o grind-a naltei sale. </l>
                  <l>Acum deci Agelau Damastoride </l>
                  <l>Punea mînie-n prinții puțintei, </l>
                  <l>Pisandru, Evrinom, Polictoride </l>
                  <l>Și mult războinicul Polib, căci ei </l>
                  <l>Erau mai tari și-n stare de-a ucide </l>
                  <l>Din cîți trăiau și mai erau acei </l>
                  <l>Ce viața-și apărau, căci mulți căzură </l>
                  <l>Uciși de arc cu rea săgetătură. </l>
                  <l>Vorbi deci Agelau și dete sfatul: </l>
                  <l>„Acum ni-e-n mîni! Căci după ce le-a spus </l>
                  <l>Deșarte vorbe falnice-ngîmfatul </l>
                  <l>Acest de Mentor, iată-l că s-a dus! </l>
                  <l>Ni-e-n mîni acum, iubiții mei, bărbatul </l>
                  <l>Acest nebun! Și iată ce-am de spus: </l>
                  <l>Să nu dăm iureș toți spre el năvală, </l>
                  <l>Ci-ntîi s-arunce șase inși din sală </l>
                  <l>Și-alți șase apoi, că doară-doară da-va </l>
                  <l>Vrun zeu din cer și-l vom putea izbi </l>
                  <l>Și-a noastră-n urmă o să fie slava! </l>
                  <l>Căci după ce el unul mort va fi, </l>
                  <l>Cu ceialalți nu mult-o fi zăbava.” </l>
                  <l>A zis, și șase-așa cum porunci </l>
                  <l>Zvîrlir-ale lor lănci cu tare mîna, </l>
                  <l>Dar iată, le-abătu pe toate zîna. </l>
                  <l>Deci una-n ușa cea frumoasă dete, </l>
                  <l>Iar alta-n prag, iar cea de frasin greu </l>
                  <l>Și grea de-aramă nimeri-n părete. </l>
                  <l>Cei patru deci s-au tot ferit mereu </l>
                  <l>De lăncile zădarnic împrăștiete. </l>
                  <l>Iar lor apoi le zise Odiseu: </l>
                  <l>„Acum, iubiții mei, v-aș da poruncă </l>
                  <l>Și-ai mei s-arunce lănci în cei ce-aruncă. </l>
                  <l>Deci dați aci-n grămada mișcătoare </l>
                  <l>De prinți ce-acum, pe lîngă răul lor </l>
                  <l>De pînă-acum, mai vreau și să ne-omoare!” </l>
                  <l>A zis, și-ochiră, dîndu-i lăncii zbor. </l>
                  <l>Căzu Demoptolem de pe picioare </l>
                  <l>Izbit de Odiseu; iar de fecior </l>
                  <l>Izbit căzu gemînd Euriade; </l>
                  <l>Elat, de omul cel prea cumsecade. </l>
                  <l>Pisandru, de văcar; și-o moarte-amară </l>
                  <l>Pe prinții-aceștia-n pripă i-a și-ntins </l>
                  <l>Și toți cu dinții-nsîngerați mușcară </l>
                  <l>Pămîntul negru-n clipa cînd s-au stins. </l>
                  <l>Deci prinții-n fundul salei s-adunară </l>
                  <l>Grămadă toți și spaima i-a cuprins. </l>
                  <l>Cești patru deci săriră grabnici foarte </l>
                  <l>Să-și smulgă lănci’.e din trupuri moarte. </l>
                  <l>Dar prinții iar, cu furie-ndoită </l>
                  <l>Zvîrliră suliți, însă le-abătu </l>
                  <l>Pe toate-Atene, cea de mult mîhnită. </l>
                  <l>O lance deci ușoru-l străbătu; </l>
                  <l>A doua, ușa bine potrivită, </l>
                  <l>Iar cea de frasin lîngă zid căzu. </l>
                  <l>Dar doi, Amfimedon c-o lovitură </l>
                  <l>Izbi pe Telemac la-ncheietură </l>
                  <l>Din sus de cot, dar numai pînă-n piele </l>
                  <l>Și nici pînă la carne n-a trecut; </l>
                  <l>Ctesip apoi, cu vîrful lăncii grele </l>
                  <l>Zgîrie la umăr, peste largul scut, </l>
                  <l>Ușor pe Eumeu, printre curele. </l>
                  <l>Trecînd deci lancea-n tindă i-a căzut. </l>
                  <l>Cei patru deci din nou ochiră pradă </l>
                  <l>Și lănci zvîrliră iarăși în grămadă. </l>
                  <l>Lovi pe Evridam cuceritorul </l>
                  <l>De-orașe Odiseu, iar fiul său </l>
                  <l>Trînti pe-Amfimedon; pe luptătorul </l>
                  <l>Polib purcarul l-a izbit; și rău </l>
                  <l>Lovit-a pe Ctesip în piept păstorul </l>
                  <l>De boi, și-atunci bătînd în pieptul său </l>
                  <l>Cu pumnul, se mîndrea strigînd Filete: </l>
                  <l>„Oho, Politerside-al meu băiete! </l>
                  <l>Mai spune-acum batjocuri! Și te-nvață </l>
                  <l>A nu mi te-ngîmfa cu vorbe mari, </l>
                  <l>Ci cere voie zeilor de față, </l>
                  <l>Căci ei sînt decît omul mult mai tari! </l>
                  <l>Primește-acum și pentru-ntreaga viață </l>
                  <l>Un dar în schimbul darurilor cari </l>
                  <l>Le-ai dat lui Odiseu și-ai zis să-i placă </l>
                  <l>Să ia trîntitu-n cap picior de vacă!” </l>
                  <l>Ci-n timpu-n care acestea i le zise, </l>
                  <l>Sărind în sală Odiseu grăbit </l>
                  <l>Pe fiul lui Damastor îl ucise. </l>
                  <l>Sărind și Telemac spre Laiocrit, </l>
                  <l>Prin burt-astfel cu lancea sa-l izbise </l>
                  <l>Că vîrful ei prin spate s-a ivit, </l>
                  <l>Iar el căzu pe brînci cu spume crunte, </l>
                  <l>Izbind pămîntul larg cu-ntreaga frunte. </l>
                  <l>Cumplit Atene-atunci stîrni-nceputul </l>
                  <l>Nespusei groaze, rădicînd apoi </l>
                  <l>De-acolo de sub grinzi puternic scutul </l>
                  <l>Uciderii cei groaznice-n război. </l>
                  <l>Fugeau deci prinții-a valma,-ncît pierdutul </l>
                  <l>De spaimă stol părea un cîrd de boi </l>
                  <l>Cînd strechea-n miezul caldei veri îi pune </l>
                  <l>Pe-o tristă goan-a spaimei cei nebune. </l>
                  <l>Precum deci șoimii cei cu-ntoarse gheare </l>
                  <l>Și strîmbe ciocuri cad năvălitori, </l>
                  <l>Venind din munți, pe-un stol de paseri care </l>
                  <l>De spaimă prins se lasă jos din nori </l>
                  <l>Pitit pe cîmp, ci-n repede zburare </l>
                  <l>Sînt prinși și-aici, și-aici de-omorîtori, </l>
                  <l>Nici lupt-apoi, nici fugă nu le ajută </l>
                  <l>Și moartea lor vederii ți-e plăcută, </l>
                  <l>Așa-ntre prinți și ei cu-nfricoșate </l>
                  <l>Izbiri în furie se-nvîrteau și-n drum </l>
                  <l>Cumplit ei ucideau, și-amestecate </l>
                  <l>Sunau și urlete de guri acum, </l>
                  <l>Și pocnet surd de capete crăpate, </l>
                  <l>Iar sîngele-nvălea tot locu-n fum. </l>
                  <l>Și iat-atunci, îngăduindu-i locul, </l>
                  <l>Veni spre Odiseu Liod prorocul </l>
                  <l>Și-așa-ncerca să-mbune-a lui mînie, </l>
                  <l>Plîngea și săruta genunchii lui: </l>
                  <l>„Te rog, stăpîne, cruță-mă și-ți fie </l>
                  <l>De mine milă! Că mă jur ce-ți spui </l>
                  <l>Că n-am făcut nimic neomenie </l>
                  <l>Și nici n-am spus femeilor, și-avui </l>
                  <l>Necaz pe prinți de mintea lor săracă, </l>
                  <l>Și foarte-i și mustram să nu mai facă! </l>
                  <l>Dar n-ascultau de bunele-mi cuvinte, </l>
                  <l>Să-și puie frîu nelegiuirii lor, </l>
                  <l>De-aceea plata faptei făr’ de minte </l>
                  <l>Cumplită-și ia întreg acest popor. </l>
                  <l>Dar eu le fui proroc al jertfei sfinte </l>
                  <l>Și n-am greșit nimic! Iar dacă mor </l>
                  <l>Și eu ca ei, deci bunul ca pierduții, </l>
                  <l>Tu plata fărdelegii-o dai virtuții!” </l>
                  <l>Răspunse el privindu-l cu mînie: </l>
                  <l>„De-ai fost, cum zici, proroc aci-ntre ei, </l>
                  <l>De multe ori te-i fi rugat să-mi fie </l>
                  <l>De-a pururi stins întorsul la ai mei, </l>
                  <l>Iar tu să-mi iai nevasta de soție </l>
                  <l>Și fii să ai cu ea din trupul ei </l>
                  <l>Cari nume-al tău și nu pe-al meu să-l poarte. </l>
                  <l>Deci n-ai să scapi de-nfricoșata moarte!” </l>
                  <l>A zis și-apoi a apucat o spadă </l>
                  <l>Cu mîna sa vitează, ce-o găsi </l>
                  <l>Acolo jos, căci o lăsă să-i cadă </l>
                  <l>Din mînă Agelau, cînd se simți </l>
                  <l>Căzînd ucis de suliță-n grămadă. </l>
                  <l>Cu-aceasta deci prin ceafă îl izbi, </l>
                  <l>Iar capul, dus ca mingea dintr-o mînă, </l>
                  <l>Rotind pe jos bolborosea-n țărînă. </l>
                  <l>Scăpă de moarte cîntărețul însă, </l>
                  <l>Vestitul Femiu, cel ce le cînta </l>
                  <l>De silă prinților. Cu fața plînsă </l>
                  <l>Acesta deci lîng-o ușiță sta, </l>
                  <l>Ținîndu-și lira sus, în mînă strînsă, </l>
                  <l>Și-n două părți c-un gînd se frămînta: </l>
                  <l>Plîngînd să ia pe fiul lui Laerte </l>
                  <l>Cu multă rugă din genunchi, să-l ierte, </l>
                  <l>Ori făr’ de veste furișat din casă </l>
                  <l>Prin ușa asta, la altarul sus </l>
                  <l>Al marelui Cronide Zevs să iasă </l>
                  <l>În curtea largă unde-ades a dus </l>
                  <l>Vestitul Odiseu ca jertfă grasă </l>
                  <l>Atîtea coapse și pe foc le-a pus. </l>
                  <l>Gîndind i se păru mai vrednic gîndul </l>
                  <l>Să-i cadă la genunchi, cu plîns rugîndu-l. </l>
                  <l>Și-așa făcînd, el s-a plecat să-și puie </l>
                  <l>Frumoasa liră jos între-un ulcior </l>
                  <l>Și mîndrul scaun cu-aurite cuie, </l>
                  <l>Și-apoi, în fuga iutelui picior </l>
                  <l>Sări spre Odiseu și-a prins să-i spuie </l>
                  <l>Cu mare plîns în glasul rugător, </l>
                  <l>Și nu-nceta genunchii să-i sărute: </l>
                  <l>„Vestitule-Odiseu, vai, nu fii iute </l>
                  <l>Și cruță-mă și-ai milă că-s de față, </l>
                  <l>Căci ai să te căiești pînă-n mormînt </l>
                  <l>De vei ucide-un cîntăreț ce-n viață </l>
                  <l>Cînta și zei și-eroi de pe pămînt. </l>
                  <l>Pe mine-n cîntec nime nu mă-nvață, </l>
                  <l>Ci-mi pune-n suflet zeul ce să cînt </l>
                  <l>Și ca și despre-un zeu eu pot prea bine </l>
                  <l>Să fac oricînd cîntări și despre tine! </l>
                  <l>Să nu-mi tai capul deci cu-amara spadă, </l>
                  <l>Căci iată Telemac, iubitu-ți fiu, </l>
                  <l>Îți poate spune, și-l aduc dovadă, </l>
                  <l>Că nu pentru cîștig cătam să viu, </l>
                  <l>Și nici de vro mîndrie, ca să vadă </l>
                  <l>Aceștia la ospăț ce cînturi știu, </l>
                  <l>Ci fără voie le cîntam pe liră, </l>
                  <l>Căci mulți fiind și tari, ei mă siliră!” </l>
                  <l>A zis și-i auzi această plină </l>
                  <l>De vaiet rugă vrednicul flăcău </l>
                  <l>Și-așa-ncepu, văzînd ce-amar suspină: </l>
                  <l>„Să nu-i faci, tată, nici un fel de rău, </l>
                  <l>Căci drept e tot ce-a spus și nu-i de vină </l>
                  <l>Și cruță și pe-un vechi slujbaș al tău, </l>
                  <l>Medon, că mă-ngrijea ca un părinte </l>
                  <l>Cît timp fui mic, copil fără de minte. </l>
                  <l>Să-l cruți, de nu mi l-a ucis Filete </l>
                  <l>Ori bunul Eumeu, ori n-a murit </l>
                  <l>De mîna ta, că poate-n drum îți dete </l>
                  <l>Pe cînd umblai prin sală neoprit.” </l>
                  <l>A zis și-l auzi Medon, căci stete </l>
                  <l>De mult ascuns, sub jețul nalt pitit, </l>
                  <l>Sub pielea unui bou de-acum jupită, </l>
                  <l>Să scape-astfel de neagra sa ursită. </l>
                  <l>Zvîrlind atunci deci pielea cea-mbrăcată </l>
                  <l>Pe el, ieșit-a de-unde stete mic, </l>
                  <l>Cuprinse-apoi flăcăului deodată </l>
                  <l>Genunchii strîns, rugîndu-l pe voinic: </l>
                  <l>„Iubite-al meu, sînt eu, și-s viu, și iată, </l>
                  <l>Să nu m-omori, că n-am făcut nimic! </l>
                  <l>Și dă, te rog, lui Odiseu de veste, </l>
                  <l>Ca nu cumva-n mînie-așa cum este </l>
                  <l>Să dea cu spada lui și să mă lase </l>
                  <l>Acolea mort, fiindcă are foc </l>
                  <l>Pe prinții-acei ce-averilor rămase </l>
                  <l>Risipă i-au făcut, bătîndu-și joc </l>
                  <l>De el, nebunii, și-ntr-a tale case </l>
                  <l>Nici ție cinste nu ți-au dat de loc!” </l>
                  <l>Zîmbi deci Odiseu, și-ntr-alte toane: </l>
                  <l>„N-ai grije-acum! Căci te-a scăpat, Medoane, </l>
                  <l>Băiatul meu. Deci minte-n cap adună </l>
                  <l>Și-așa să știi și ține-o spre-a putea </l>
                  <l>Și altora s-o spui, ce mult mai bună </l>
                  <l>E buna faptă decît fapta rea! </l>
                  <l>Deci ieși acum cu Femie-mpreună </l>
                  <l>Departe de-acest loc, și veți ședea </l>
                  <l>Acolo-n curte, pînă pui la cale </l>
                  <l>Ce-am eu de pus în iadul ăstei sale.” </l>
                  <l>Așa le-a zis. Iar ei mergînd afară, </l>
                  <l>S-au dus în curte la altarul greu </l>
                  <l>De-aram-al tatălui Croniu, și stară. </l>
                  <l>Ci-n toate părțile priveau mereu, </l>
                  <l>Că-n orice clipă s-așteptau să piară. </l>
                  <l>Prin larga sală însă Odiseu </l>
                  <l>Căta de nu-i rămas pe oareunde </l>
                  <l>Vrun prinț ce viu prin colțuri s-ar ascunde. </l>
                  <l>Dar toți zăceau grămezi și mulți semeții </l>
                  <l>În colb și sînge-așa cum nu s-ascund </l>
                  <l>Vederii peștii cînd îi scot isteții </l>
                  <l>Pescari cu mreaja lor din negrul fund </l>
                  <l>Al mării, pe vrun mal, și dornici bieții </l>
                  <l>De apa lor se zbat pe caldul prund </l>
                  <l>Și-al zilei soare-i dă pieririi pradă; </l>
                  <l>Așa zăceau vărsați și ei grămadă. </l>
                  <l>Vorbi deci Odiseu atunci cuvinte </l>
                  <l>Și-a zis lui Telemac: „Poruncă du-i </l>
                  <l>Să-mi vie Evriclia cea cuminte </l>
                  <l>Acum pe loc, că am ceva să-i spui.” </l>
                  <l>Deci iute vorbei dulcelui părinte </l>
                  <l>Supus fu dulcele copil al lui. </l>
                  <l>Și-așa mergînd, bătu la ea la ușă: </l>
                  <l>„Haid, scoală-te, iubita mea mătușă </l>
                  <l>Și-a casei noastre veche-ngrijitoare </l>
                  <l>Ce porți de grija roabelor femei, </l>
                  <l>Te cheamă tata-n sala-ncăpătoare </l>
                  <l>Să-ți spuie nu știu ce!” A zis, iar ei </l>
                  <l>Nu-i fur-aceste vorbe zburătoare, </l>
                  <l>Ci repede căta-ntre lucii chei </l>
                  <l>A casei cheie și porni deci iute, </l>
                  <l>Iar el mergea cu ea ca s-o ajute. </l>
                  <l>Acolo-n sală vrednica bătrînă </l>
                  <l>Găsi pe-Ulise-ntre-omorîți flăcăi, </l>
                  <l>Murdar și plin de sînge și țărînă </l>
                  <l>Pe-obraji și mîni, și ca și-un leu din văi, </l>
                  <l>Cînd, după ce-a mîncat răpit din stînă </l>
                  <l>Un bou voinic, e plin pe-obrajii săi </l>
                  <l>Și plin pe piept de sînge și de bale </l>
                  <l>Și-i groaznic de văzut plecînd la vale. </l>
                  <l>Așa era și el pe fața toată, </l>
                  <l>Pe mîni și coapse tot și jos și sus. </l>
                  <l>Deci cînd văzu de morți nespusa gloată </l>
                  <l>Și-atîta-n sa ă sînge de nespus, </l>
                  <l>Un chiot vru, de veselă, să scoată, </l>
                  <l>Căci sufletu-l avea din sineși dus, </l>
                  <l>Așa-i părea ăst fapt minune-a minții. </l>
                  <l>Dar el, văzînd, îi puse frîu voinții </l>
                  <l>Și-așa i-a zis vorbind: „Euriclie! </l>
                  <l>În inimă tu chiotul să-l porți, </l>
                  <l>Dar nu și-n glas! Căci zeii prind mînie </l>
                  <l>Pe-acei ce-s veseli pentru oameni morți! </l>
                  <l>Pe-aceștia deci a lor obrăznicie </l>
                  <l>I-a stins pe toți, și pasul negrei sorți. </l>
                  <l>Căci n-au cinstit pe nici un om, mișeii, </l>
                  <l>Ori rău, ori bun, și-au mîniat și zeii, </l>
                  <l>Căci nu primeau cu vorbe dulci și bune </l>
                  <l>Pe nici un biet străin ajuns la ei. </l>
                  <l>Acum iau plata faptei lor nebune </l>
                  <l>Și știu puterea vecinicilor zei! </l>
                  <l>Dar haide,-acum și rînd pe rînd îmi spune </l>
                  <l>Pe toate-n casă multele femei </l>
                  <l>Cari joc își bat de voi nerușinate </l>
                  <l>Și-n cas-aici îmi șed nerăzbunate!” </l>
                  <l>Și-au fost acestea vorbele bătrînii: </l>
                  <l>„Cincizeci de roabe prin palaturi ai, </l>
                  <l>Pe cari le-am învățat tot lucrul mînii, </l>
                  <l>Să toarcă fir, să știe țese-un strai, </l>
                  <l>Slujindu-și drept și necîrtind stăpfnii. </l>
                  <l>Dar treisprăzece duc acum un trai </l>
                  <l>Urît și rău, pe drumuri de rușine </l>
                  <l>Și foarte-și și bătură joc de mine </l>
                  <l>Și chiar de doamna, că-i stăpînă-n casă. </l>
                  <l>Acum, ce-i drept, e mare Telemac, </l>
                  <l>Dar nu de mult. Dar maică-sa nu-l lasă </l>
                  <l>Stăpîn al lor la ce vorbesc și fac. </l>
                  <l>Dar haide-acum, că-i singură rămasă,” </l>
                  <l>Să merg degrabă-n mîndrul ei iatac </l>
                  <l>Să-i spui nevestei tot, că poate Domnul </l>
                  <l>A dat acu-n sfîrșit s-o prindă somnul.” </l>
                  <l>Răspunse Odiseu: „Nevestei mele </l>
                  <l>Nu-i timp de spus. Deci las-o-n somnul ei. </l>
                  <l>Dar mergi și-mi cheamă slujnicile-acele </l>
                  <l>Pe cîte-n casă tu le știi femei </l>
                  <l>Cari pîn-acum urzit-au lucruri rele.” </l>
                  <l>A zis, iar ea, plecînd spre-odaia ei, </l>
                  <l>Cu foarte mult-a vorbelor năvală </l>
                  <l>Le da porunci să meargă toate-n sală. </l>
                  <l>Iar el, chemînd la sine pe Filete </l>
                  <l>Și-Evmeu, le-a zis așa: „Acum, băieți, </l>
                  <l>Cărați-mi morții și-ndemnați pe fete </l>
                  <l>Să spele-n sală toate ce vedeți, </l>
                  <l>Și mese largi și scaune-mprăștiete, </l>
                  <l>Cu apă caldă și cu moi bureți. </l>
                  <l>Iar cînd veți fi sfîrșit acestea toate, </l>
                  <l>Atunci în stol pe slujnici le veți scoate </l>
                  <l>Afară-n colțul curții-ntre boltita </l>
                  <l>Cămară cea din fund și zidul gros, </l>
                  <l>Și-aici, lovindu-le cu nemblînzita </l>
                  <l>Aramă, le lăsați cu suflet scos </l>
                  <l>Din oase-ncît să-și uite pe-Afrodita </l>
                  <l>Cea des chemată-n patul lor scîrbos </l>
                  <l>Cînd prinții-aceștia-n taină le poftiră.” </l>
                  <l>A zis, și-apoi femeile veniră </l>
                  <l>Grămadă toate și cu vaiet mare </l>
                  <l>Și foarte mult plîngînd. Și-ntîi le-au pus </l>
                  <l>Din sală morții cei uciși să-i care </l>
                  <l>Sub bolta curții cei cu zidul sus. </l>
                  <l>Și foarte le zorea făr’ de-alinare </l>
                  <l>Chiar însuși Odiseu, pînă ce-au dus </l>
                  <l>Pe toți acolo, deci, bocind din gură, </l>
                  <l>Făceau de sil-o grea alergătură. </l>
                  <l>Apoi au început grăbit să spele </l>
                  <l>Și scaune și mese deci, cu moi </l>
                  <l>Bureți și apă. Iar în rînd cu ele, </l>
                  <l>Flăcăul Telemac și-aceia doi </l>
                  <l>Spălau cu toții cruntele podele </l>
                  <l>A salei largi. Iar tot ce-au strîns gunoi, </l>
                  <l>Femeile duceau sub poart-afară. </l>
                  <l>Deci cînd acum ei toate le-așezară, </l>
                  <l>Atunci, strîngînd pe roabe-o tristă gloată, </l>
                  <l>Le-au dus spre-al curții fund, sub un cerdac </l>
                  <l>Și-acolo-ndesuind mulțimea toată </l>
                  <l>În strîmtul colț ce zidurile-l fac, </l>
                  <l>De unde-a mai scăpa să nu mai poată. </l>
                  <l>Și zise-așa-ntre dînșii Telemac: </l>
                  <l>„Curata moarte-a luptătoarei săbii </l>
                  <l>Nu-s vrednice s-o aib-aceste vrăbii </l>
                  <l>Și nici nu vreau s-o aibă de la mine, </l>
                  <l>Căci multe-ocări adus-au prin palat </l>
                  <l>Și-asupra mea și-a mamei, și rușine </l>
                  <l>Făceau durmind cu răii-aceia-n pat!” </l>
                  <l>A zis și-apoi s-a-ntors și lîngă sine </l>
                  <l>Văzu prin curte-acolo aruncat </l>
                  <l>Un mare-odgon; pe-acesta deci legîndu-l </l>
                  <l>De stîlpii nalți, făcu din el de-a rîndul </l>
                  <l>Mai multe lațuri, sus, încît din ele </l>
                  <l>Să nu le-atingă talpa de pămînt, </l>
                  <l>Și-apoi, cum vezi prin crînguri turturele </l>
                  <l>Sau sturzi cu aripi lungi, mișcați de vînt, </l>
                  <l>Cum spînzură din zbilțurile-acele </l>
                  <l>Ce-ascunse prin frunziș le-au fost mormînt, </l>
                  <l>Cînd bietele, crezînd spre cuib că zboară, </l>
                  <l>Cumplitul laț le-nhață și le-omoară, </l>
                  <l>Așa, cu gîtu-n lățuita strungă </l>
                  <l>Și cap la cap pe ele-aici le-au pus </l>
                  <l>Și-așa și spînzurau, ca să le-ajungă </l>
                  <l>Cumplita moarte, și-și zbăteau pe sus </l>
                  <l>Picioarele, nu vreme insă lungă. </l>
                  <l>Apoi și pe Melantie l-au adus </l>
                  <l>Din podul casei unde-l spînzurară </l>
                  <l>Și-n fața ușei deci, în curte-afară, </l>
                  <l>Și-urechile cu-arămuri nemiloase </l>
                  <l>Și nasul i-l tăiar-ai săi stăpîni, </l>
                  <l>Și-i smulseră și cele rușinoase </l>
                  <l>Și crude-așa i le-au zvîrlit la cîni. </l>
                  <l>Bucăți apoi tăiau, și mușchi și oase </l>
                  <l>Din bietele-i picioare și din mîni. </l>
                  <l>Apoi, spălați pe mîni și-obraji cu toții, </l>
                  <l>Și regele și fiul său și soții </l>
                  <l>Intrînd, ședeau în sala cea frumoasă; </l>
                  <l>Și lucru-a fost sfîrșit. Dar Odiseu </l>
                  <l>Îi zise doicei: „Ad-acum pucioasă, </l>
                  <l>Ăst leac al spurcăciunilor, că vreu </l>
                  <l>S-afum și-aici, și și pe-afară scoasă, </l>
                  <l>Prin curți, cu foc. Și fă cuvîntul meu: </l>
                  <l>Să chemi pe Penelope-apoi, și-mi adă </l>
                  <l>Pe toate-aici, pe roabe-apoi grămadă.” </l>
                  <l>Răspunse-atunci Euriclia: „Bine, </l>
                  <l>Dar pînă să-mplinesc porunca ta, </l>
                  <l>Mă duc s-aduc, iubite, pentru tine, </l>
                  <l>Dintîi să-mbraci tunică și manta, </l>
                  <l>Că-n zdrențe-atît de rele-ar fi rușine </l>
                  <l>Și foarte rău, stăpîne-al meu, ți-ar sta.” </l>
                  <l>Răspunse el: „Haid, toate-acum le lasă, </l>
                  <l>Și-ntîi de toate foc și sulf în casă!” </l>
                  <l>A zis, și-apoi, după porunca dată, </l>
                  <l>Ea repede pornind i-a și adus </l>
                  <l>Și foc și sulf. Iar Odiseu de-ndată </l>
                  <l>Se și porni s-afume și s-a dus </l>
                  <l>Prin săli și tinzi și-apoi prin curtea lată. </l>
                  <l>Iar doica-n ăst răstimp umbla pe sus, </l>
                  <l>Cătînd pe roabe prin întreg palatul </l>
                  <l>Și foarte-și cheltuia cu ele sfatul. </l>
                  <l>Cu facii-aprinse-n mîni veniră dară, </l>
                  <l>Și-n mare hui la mijloc l-au cuprins; </l>
                  <l>De mîni i se lipeau și-l sărutară </l>
                  <l>Pe umeri și pe cap [și] foarte-au prins </l>
                  <l>Cu vorbe-al-ferici și iar și iară </l>
                  <l>Și toate se-mbulzeau, și-atunci l-a-nvins </l>
                  <l>Un dor de plîns și-ofta și el fierbinte, </l>
                  <l>Căci bine le ținea pe toate-aminte.</l>
               </lg>
            </div>
            <div type="div2">
               <head>Cartea XXIII</head>
               <lg>
                  <l>Voios rîzînd s-a dus bătrîna dară </l>
                  <l>Să-i spuie doamnei despre-al ei barba </l>
                  <l>C-așteaptă-n sală jos; și se-ntrămară </l>
                  <l>Genunchii ei să urce, ci-n urcat </l>
                  <l>Acum se tot împiedeca pe scară. </l>
                  <l>Și-așa vorbi bătrîna, lingă pat </l>
                  <l>Spre doamna sa, la capul ei plecată: </l>
                  <l>„Hai scoală, Penelope, dulce fată, </l>
                  <l>Să-ți vezi cu ochii dorul și bărbatul </l>
                  <l>Cel zilnic plîns! E-n casă Odiseu! </l>
                  <l>Și-ucisu-i-a pe toți care-n palatul </l>
                  <l>Cel larg i-au risipit averi mereu </l>
                  <l>Și foarte rău îi apăsau băiatul.” </l>
                  <l>Să creadă îns-atari fu foarte greu. </l>
                  <l>Răspunse Penelope-atunci cuvinte: </l>
                  <l>„Bunică dragă, ești cu-ntreaga minte? </l>
                  <l>Vai, zeii pot din mintea lor să scoată </l>
                  <l>Pe cel cuminte, tot așa cum pot </l>
                  <l>S-o facă teafăr-a cui fu netoată! </l>
                  <l>Și-acum pe tine te-au prostit de tot, </l>
                  <l>Căci pîn-acum erai cu mintea toată! </l>
                  <l>Mai rîzi de mine-acum, cînd vezi că scot </l>
                  <l>Oftat și plîns de nu mai știu de mine! </l>
                  <l>Și-acum, pe cînd durmeam așa de bine, </l>
                  <l>Tu vii cu vorbe spuse-n bobotaie </l>
                  <l>Să-mi strici un somn cum nu l-am mai durmit </l>
                  <l>De cînd mi-e dus bărbatul la bătaie </l>
                  <l>Acolo-n Iliu cel nepomenit! </l>
                  <l>Dar haid acum și du-mi-te-n odaie, </l>
                  <l>Căci altă roabă dac-ar-fi-ndrăznit </l>
                  <l>Să vie-aici din somn să mă deștepte </l>
                  <l>Spre-a-mi spune vorbe-atît de nențelepte, </l>
                  <l>Grozav i-aș fi certat neomenia </l>
                  <l>Și nu mi s-ar fi-ntors de-aici cu chiu! </l>
                  <l>Dar ție de-astă dată nebunia </l>
                  <l>Ți-o iert, că ești bătrînă și te știu!” </l>
                  <l>Răspunse-atunci din nou Euriclia: </l>
                  <l>„Vai, dragă fata mea, dar cum să fiu </l>
                  <l>Cu tine-obraznică! Și-ascult-odată! </l>
                  <l>Ți-e-n casă Odiseu, ți-e-n casă, fată! </l>
                  <l>Străinu-acel ce huiduit ne fuse </l>
                  <l>Și nu-l știam! Dar Telemac știa! </l>
                  <l>Dar el, cuminte, nimănui nu spuse </l>
                  <l>Ce plan cu prinții tatăl său avea </l>
                  <l>Și ce răsplat-amară-n gînd le-o puse.” </l>
                  <l>Așa i-a zis bătrîna deci. Iar ea, </l>
                  <l>Sărind din patu-i, o cuprinse-n brață </l>
                  <l>Și bobi de lacrimi îi curgeau pe față. </l>
                  <l>Și-abia putu cuvinte-n glas s-adune: </l>
                  <l>„Dar haide-acum și spune-adevărat, </l>
                  <l>Bunică dragă! Și pe rînd îmi spune, </l>
                  <l>Sosit-a deci iubitul meu bărbat, </l>
                  <l>Și-n casă e? Dar cum putu el pune </l>
                  <l>Pe prinții-aceștia mînile-n palat? </l>
                  <l>El singur unul, iar ei multă gloată </l>
                  <l>Și totdeauna toți grămadă toată?” </l>
                  <l>Răspunse deci bătrîna:„Vai, crăiasă! </l>
                  <l>Eu n-am văzut nimic, nici nu-ntrebai </l>
                  <l>Nimic, și nu știu, dar pe jos, la masă, </l>
                  <l>Cumplite gemete-auzeam și vai </l>
                  <l>De oameni care s-omoreau prin casă! </l>
                  <l>Iar noi, pe cîte-n casă tu ne ai, </l>
                  <l>Ședeam în fund și-aveam pe uși zăvorul, </l>
                  <l>De spaimă moarte, c-auzeam omorul. </l>
                  <l>Tîrziu veni și ne chemă iubitul </l>
                  <l>Copil, trimis de tată-său cel drag. </l>
                  <l>Găsii deci pe-Odiseu în pustiitul </l>
                  <l>Locaș, și-n juru-i prinții-uciși, din prag </l>
                  <l>Și pînă-n fund, grămezi pe-acoperitul </l>
                  <l>De ei pămînt, cumplit învălmășag! </l>
                  <l>Iar el — să-l fi văzut, că-ți vine-a plînge </l>
                  <l>Ca leu-n munți, murdar de colb și sînge </l>
                  <l>Acum ei zac, cu răul scoși din lume, </l>
                  <l>Grămezi la poarta curții-acești flăcăi; </l>
                  <l>Iar el ceru pucioas-apoi s-afume </l>
                  <l>Cu foc aprins prin tinzi și prin odăi. </l>
                  <l>Și-aici apoi el m-a trimis anume; </l>
                  <l>Deci haide-acum să-l vezi cu ochii tăi </l>
                  <l>Și-a voastre inimi, triste-atîta vreme, </l>
                  <l>Al foastei vieți senin să și-l recheme! </l>
                  <l>Acum ți-s pline toate ale dorinții </l>
                  <l>Ce-avuși de-atîta timp. Căci iată-l viu </l>
                  <l>Și-n pace-ntors la vatra locuinții, </l>
                  <l>Și-n casa lui pe tine și pe fiu </l>
                  <l>Găsitu-v-a trăind, și-ucise prinții, </l>
                  <l>Cu rea pierire-a gîndului tîrziu!” </l>
                  <l>Răspunse doamna iar: „Vai, nu mai rîde, </l>
                  <l>Spre-a-mi fi hain al inimii un gîde! </l>
                  <l>Căci știi cît de dorit ne-ar fi să vie, </l>
                  <l>Dorit de toți, iar nouă mai ales, </l>
                  <l>Iubitului copil al meu și mie! </l>
                  <l>Dar nu-i așa cum spui! Ci-i de-nțeles </l>
                  <l>Că vrunul dintre zei făcu-n mînie </l>
                  <l>Să piar-acești nebuni ce-atît de des </l>
                  <l>Făcură fapte-atît de vinovate </l>
                  <l>Cu răul gînd al minții lor stricate. </l>
                  <l>Căci nici pe-un om nu-l mai cinstea potaia </l>
                  <l>Acestor prinți, de-ar fi sosit la ei, </l>
                  <l>Nici rău, nici bun; și-ajunsu-i-a bătaia </l>
                  <l>Mîniei cerului, c-au fost mișei. </l>
                  <l>Dar bietul el, departe-acum de-Ahaia, </l>
                  <l>Bărbatul meu e mort, căci marii zei </l>
                  <l>I-au stins de veci sosirea cea dorită!” </l>
                  <l>Vorbi din nou bătrîna deci, uimită: </l>
                  <l>„Bărbatul tău ți-e-n casă, dragă fată, </l>
                  <l>Și tu vorbești că n-o să vie-n veci! </l>
                  <l>Așa ești tu, tot bănuind! Dar iată, </l>
                  <l>Să-ți spui un semn de-al lui ca să te pleci. </l>
                  <l>Știi rana ce-i făcuse-un porc odată </l>
                  <l>Cu colțul pe Parnas? Pe-aceasta deci, </l>
                  <l>Spălîndu-l ieri, cînd mi-a venit sub mînă, </l>
                  <l>Eu bine-o cunoscui, și-am vrut, stăpînă, </l>
                  <l>De-atunci am vrut să-ți spui, dar el îmi puse </l>
                  <l>Pe gură palma și m-opri să-ți spui, </l>
                  <l>Și uite acum, ce bună minte-avuse! </l>
                  <l>Dar haid cu mine și să vezi, și-mi pui </l>
                  <l>Pieririi capul, și-n bătăi nespuse </l>
                  <l>M-omoară dacă mint și-ndrug ce nu-i!” </l>
                  <l>Răspunse Penelope-atunci cuvinte: </l>
                  <l>„Bunică dragă! Știu că ești cuminte. </l>
                  <l>Dar greu e totuși să cunoști și sfatul </l>
                  <l>Și vrerea zeilor, și-așa și-altfel. </l>
                  <l>Dar haid să mergem ca să-mi văd băiatul, </l>
                  <l>Să văd și prinții morți, și dacă el, </l>
                  <l>Acel ce i-a ucis, îmi e bărbatul!” </l>
                  <l>A zis și-apoi pornit-a-ncetinel </l>
                  <l>Pe scara casei cea cu două rînduri, </l>
                  <l>Și multe-i clocoteau prin minte gînduri </l>
                  <l>Și nu știa ce hotărîri să prindă: </l>
                  <l>Să-ntrebe ori pe departe, cercetînd, </l>
                  <l>Ori dînd năvală-n brațe să-l cuprindă. </l>
                  <l>Pe-acestea deci le frămînta prin gînd. </l>
                  <l>Dar după ce trecu acum din tindă </l>
                  <l>Pe prag în sală, ea s-a dus tăcînd </l>
                  <l>În cîta zare focu-n jur o dete </l>
                  <l>Și-n fața lui șezu lîngă părete. </l>
                  <l>Iar el, avînd privirea pironită </l>
                  <l>În jos, ședea la naltul stîlp, tăcut, </l>
                  <l>Și stînd, tot aștepta și-acea clipită </l>
                  <l>Că doar i-ar zice-acum, cînd l-am văzut, </l>
                  <l>Nevastă-sa vro vorbă. Dar uimită </l>
                  <l>Și mută, fără glas, la dînsul mut, </l>
                  <l>Privea-ndelung și sta pe loc mirată </l>
                  <l>Și-n suflet mintea-i se zbătea-ncurcată, </l>
                  <l>Căci uneori i se părea să fie </l>
                  <l>Aievea soțul ei, cum îl privea, </l>
                  <l>Și-apoi de loc și nu putea să-l știe, </l>
                  <l>Căci foarte rele zdrențe el avea. </l>
                  <l>În urmă Telemac avu mînie </l>
                  <l>Și-așa mustrînd-o s-a răstit la ea: </l>
                  <l>„Vai, mama mea! Nenorocită mamă! </l>
                  <l>Tu-n pieptul tău porți inimă de-aramă! </l>
                  <l>De ce mai stai departe-acum de tata </l>
                  <l>Și nu te-apropii? Și de ce nu vrei </l>
                  <l>Să-ntrebi nimic? Dar care-n lume, biata, </l>
                  <l>Femeie-ar fi o fiară-ntre femei, </l>
                  <l>Să stea departe-așa, cu nendurata </l>
                  <l>Sa inimă, urînd pe soțul ei, </l>
                  <l>Cînd, douăzeci de ani lipsind, el vine? </l>
                  <l>Ce piatră, vai, e inima din tine!” </l>
                  <l>Răspunse Penelope-atunci cuvinte: </l>
                  <l>„Vai, toate-mi sînt, copile,-a valma-n piept </l>
                  <l>Nu pot să-ntreb și nu găsesc cuvinte </l>
                  <l>Și nici nu pot privi în față-i drept. </l>
                  <l>Dar dacă-i Odiseu, al tău părinte </l>
                  <l>Și-i soțul meu pe care mi-l aștept, </l>
                  <l>Găsi-ne-vom noi doi deplin și iute, </l>
                  <l>Căci semne-avem numai de noi știute!” </l>
                  <l>A zis; iar Odiseu zîmbi. Deci dară </l>
                  <l>I-a zis lui Telemac: „Copile-al meu, </l>
                  <l>S-o lași să-ntrebe, ca să nu-i mai pară! </l>
                  <l>Și-ndată va vedea că-s Odiseu! </l>
                  <l>Acum, că-s zdrențuit și mi-e murdară </l>
                  <l>Și fața deci, nu crede că sînt eu, </l>
                  <l>Și are-acest despreț acum de mine. </l>
                  <l>Dar noi să facem sfat ce-ar fi mai bine, </l>
                  <l>Căci chiar și-acel ce dă pieririi crude </l>
                  <l>Pe-un singur om, sărac, și moartea cui </l>
                  <l>Nu-i cine-o răzbuna, dar cînd s-aude </l>
                  <l>De-omorul său, și-acela-n spaima lui </l>
                  <l>Ia lumea-n cap, lăsînd pămînt și rude; </l>
                  <l>Dar, eu, că moartea multor o făcui, </l>
                  <l>Tot stîlpi acestei țări, fruntași de-a rîndul! </l>
                  <l>La asta deci să ai, copile, gîndul!” </l>
                  <l>Răspunsu-i-a deci fiul său cuvinte: </l>
                  <l>„De-acestea, tată, singur vei căta, </l>
                  <l>Căci nimeni nu te-ntrece-n sfat și-n minte, </l>
                  <l>Nici om să aibă iscusința ta. </l>
                  <l>Iar noi te vom urma cu drag, părinte, </l>
                  <l>Și-alături toți cu mare zel vom sta!” </l>
                  <l>Răspunse el atunci: „Deci, Telemace, </l>
                  <l>Așa cred eu că-i mai cuminte-a face! </l>
                  <l>Voi toți dintîi, spălați ieșind din baie, </l>
                  <l>Gătiți-vă-n tunici, și-apoi pe loc </l>
                  <l>Și fetele gătească-se-n odaie. </l>
                  <l>În mijloc Femiu va cînta de joc, </l>
                  <l>Iar voi în jur cu-a tălpilor bătaie </l>
                  <l>Să-mi bateți hora, chiuind cu foc, </l>
                  <l>Încît drumeții-afară și vecinii </l>
                  <l>Să zică-n gînd că-i nuntă, a reginii, </l>
                  <l>Ca nu cumva de-acum să prindă veste </l>
                  <l>Pe-afară-n lume de-acești morți mișei </l>
                  <l>Și toți să știe prin popor aceste, </l>
                  <l>Ci timp s-avem ca să fugim de ei </l>
                  <l>La țară-n dealul unde via-mi este </l>
                  <l>Și-acolo, chibzuind, vedea-vom ce-i </l>
                  <l>Și-om face-apoi ce-o să ne-nvețe Sfîntul.” </l>
                  <l>A zis și-n grabă i-au plinit cuvîntul. </l>
                  <l>Veniră deci femeile gătite, </l>
                  <l>Iar ei spălați frumos în moi tunici </l>
                  <l>Și-un dulce glas al lirii boltuite </l>
                  <l>Cînta-ntre ei și s-a pornit de-aici </l>
                  <l>Un joc al horei cei nepotolite </l>
                  <l>Și-adînc gemea de tropot de voinici </l>
                  <l>Palatu-ntreg și răsuna de cîntul </l>
                  <l>Atîtor fete cari băteau pămîntul. </l>
                  <l>Și-așa ziceau cu toții cei de-afară, </l>
                  <l>Văzînd atîta chiu: „Adevărat </l>
                  <l>Că unul dintre prinți se-nsoară dară </l>
                  <l>Cu mult pețita doamnă din palat! </l>
                  <l>Nemernica! I s-a părut amară </l>
                  <l>Atîta cinste-a golului ei pat! </l>
                  <l>Și n-a mai vrut s-aștepte-n omenie </l>
                  <l>Pe-ntîiul soț al ei pîn-o să vie!” </l>
                  <l>Așa ziceau drumeții, căci de-omorul </l>
                  <l>Acestor prinți lor nimeni nu le-a spus. </l>
                  <l>Pe regele-Odiseu, cuceritorul </l>
                  <l>De-orașe însă-n baia sa l-a dus </l>
                  <l>Evrinoma; și, uns cu lucitorul </l>
                  <l>Și moalele-untdelemn, apoi i-a pus </l>
                  <l>Manta și strai pe dînsu-ngrijitoarea. </l>
                  <l>Și-Atene-atunci venind i-a dat lucoarea </l>
                  <l>De tînăr zvelt și cu puteri și-alintul </l>
                  <l>Deplinei frumuseți, precum era, </l>
                  <l>Și creț cum are floarea hiacintul </l>
                  <l>Pe umeri părun plete-i rîura. </l>
                  <l>Cum deci cu aur scump tivește-argintul </l>
                  <l>Un meșter priceput ce-ar ști lucra, </l>
                  <l>Cu multul dar ce-n mîni Hefest i-l pune, </l>
                  <l>Podoabe mari și lucruri de minune, </l>
                  <l>Așa și lui Atene nuri îi dete. </l>
                  <l>Ieșind din baie-asemeni unui zeu, </l>
                  <l>A mers la stîlp, pe scaun, unde stete </l>
                  <l>Și-ntîi, și-a stat acolo Odiseu, </l>
                  <l>În fața doamnei cea lîngă părete. </l>
                  <l>Și-a zis: „Nenorocito! Taci mereu? </l>
                  <l>Ce inimă de fier îți dară zeii, </l>
                  <l>Cum n-au dat unui lup, necum femeii </l>
                  <l>Căci ce femeie-ar fi putut vrodată </l>
                  <l>Să fie-atît de crudă și să stea </l>
                  <l>Atîta timp de soț îndepărtată </l>
                  <l>Cînd, dup-atîta suferință grea, </l>
                  <l>La douăzeci de ani el i s-arată! </l>
                  <l>Dar haide, fă-mi un pat, bunica mea, </l>
                  <l>Să dorm și eu, căci vezi tu însăți asta </l>
                  <l>Că-mi are-o inimă de fier nevasta! </l>
                  <l>Răspunse Penelope-atunci: „Ei bine! </l>
                  <l>Dar eu, nenorocite, nu mă țiu </l>
                  <l>Cum crezi, măreață, nici nu-mi bat de tine </l>
                  <l>Vrun joc, și-uimită n-am de ce să fiu? </l>
                  <l>Căci știu eu pe-Odiseu destul de bine </l>
                  <l>Ce fel de om era, și bine știu </l>
                  <l>Cum fiu, plecîndu-mi la război, bărbatul! </l>
                  <l>Deci mergi, Euriclie,-așterne-i patul </l>
                  <l>Pe-acel pe care sîngur și-l cioplise; </l>
                  <l>Deci scoate-l din iatac și-oriunde vrei </l>
                  <l>Așază-i-l, și dintre cele-nchise </l>
                  <l>Prin lăzi tu scoate-i cergi și-așterne-i piei </l>
                  <l>Și moi velinți și tot.” Atari ea zise, </l>
                  <l>Dar numai spre-a-ncerca pe soțul ei. </l>
                  <l>Deci el sări răstit, răspuns să deie: </l>
                  <l>„Ce vorbe-amare-ai mai rostit, femeie? </l>
                  <l>Dar cine-l duse-aiuri? Căci și bărbatul </l>
                  <l>Din lume cel mai meșter, și cu greu </l>
                  <l>Ar face-aceasta; și mă ia miratul! </l>
                  <l>Afară poate de-a venit vrun zeu </l>
                  <l>Și numai prin cuvînt îmi duse patul </l>
                  <l>Oriunde-a vrut, de unde-l pusei eu. </l>
                  <l>Dar om să-l mute nu, nici chiar să fie </l>
                  <l>Cumplit de tare-n tînăra-i tărie! </l>
                  <l>Căci mare-n pat o taină e-ngropată </l>
                  <l>Și însumi l-am făcut, nu om străin. </l>
                  <l>Era în curtea casei noastre-odată </l>
                  <l>Un foarte rămuros și nalt măslin, </l>
                  <l>Cu mîndră coamă-n lături răvărsată </l>
                  <l>Și cît un stîlp de gros la trunchiul plin. </l>
                  <l>Din pietre puse una peste alta </l>
                  <l>Clădit-am deci în jurul lui înalta </l>
                  <l>Odaie de culcat, cu ziduri groase </l>
                  <l>Și larg acoperiș, iar uși i-am pus </l>
                  <l>Cu bine potrivite-aripi frumoase. </l>
                  <l>Tăiai deci pomul, potrivit de sus, </l>
                  <l>Iar trunchiul gol de crengile-i stufoase </l>
                  <l>Deplin îl netezii, căci mi-am adus </l>
                  <l>Și-o cumpănă să-l tai după măsură </l>
                  <l>Și barda cea cu largă cioplitură, </l>
                  <l>Și-așa făcînd picior din râtezatul </l>
                  <l>Și largul trunchi, frumos îl străbătui </l>
                  <l>Cu sflederul și-am pus pe dînsul patul </l>
                  <l>Înfipt în el, pe care-apoi făcui </l>
                  <l>Scobite flori frumoase-n nepătatul </l>
                  <l>Argint și fildeș $i-aur roș al lui; </l>
                  <l>Pe fund apoi întinsu-i-am curele </l>
                  <l>De bou, de-o roșie, foarte mîndră piele. </l>
                  <l>Acesta-i semnul care-ți spune toate, </l>
                  <l>Vezi bine-acum, eu nu știu dacă el </l>
                  <l>Stă tot pe locu-i, ori un meșter, poate. </l>
                  <l>Tăind tulpina l-a făcut astfel </l>
                  <l>Încît, cum zici, îl pot de-acolo scoate.” </l>
                  <l>A zis, iar doamna-n tremurul acel </l>
                  <l>Ce-adînc sporește-a inimii bătaie, </l>
                  <l>Simți cum bieți genunchii i se taie, </l>
                  <l>Căci toate semnele anumit le spuse </l>
                  <l>Precum erau, și-așa deci cunoscînd, </l>
                  <l>Cu hohote ea năvălind se duse </l>
                  <l>La el de-a dreptul și-i vorbea plîngînd </l>
                  <l>Și mult îl săruta pe-obraji și-i puse </l>
                  <l>Și brațele pe după cap, zicînd: </l>
                  <l>„Vai, nu fii supărat, c-ai fost, bărbate, </l>
                  <l>Cuminte-oricînd și plin de bunătate, </l>
                  <l>Dar zeii ne-au bătut să n-avem, bieții, </l>
                  <l>Noroc în anii cei de soare plini, </l>
                  <l>Și-n pizma lor ne-au rupt cărarea vieții, </l>
                  <l>Ca plînși să ne-ntîlnim ca doi străini </l>
                  <l>Tîrziu acum în pragul bătrîneții! </l>
                  <l>Deci nu fi supărat și să te-alini </l>
                  <l>Că nu mi te-am primit cu-ntreaga vrere </l>
                  <l>Și nici cu drag la cea dintîi vedere. </l>
                  <l>Căci tot mereu mă-ncrîncenau fiorii </l>
                  <l>Să nu mă-nșele că-i bărbatul meu </l>
                  <l>Vrun om străin venit ca-nșelătorii, </l>
                  <l>Că mulți veneau pe-aici mințind mereu </l>
                  <l>Și multe viclenii știu muritorii! </l>
                  <l>Căci și Elenei i-ar fi fost cu greu </l>
                  <l>Să-și piardă calea minții celei bune </l>
                  <l>Și-n pat străin c-un om să se-mpreune, </l>
                  <l>Cu greu, de-ar fi știut că mulți aheii </l>
                  <l>Cu mult război veni-vor după ea </l>
                  <l>S-o duc-acasă iar! Și poate zeii </l>
                  <l>I-au dat îndemn spre-o fapt-atît de rea, </l>
                  <l>Că slabe-s, Doamne, mințile femeii! </l>
                  <l>Și n-a gîndit că-ncepe de la ea </l>
                  <l>Cumplitul rău, din care-amar cu fiere </l>
                  <l>Pe noi ne-ajunse cel mai cu durere! </l>
                  <l>Acum, că semnele ce numai mie </l>
                  <l>Mi-au fost știute, despre-al nostru pat, </l>
                  <l>Și nimeni n-a putut să ni le știe </l>
                  <l>Decît noi doi și-o roabă ce mi-a dat </l>
                  <l>De-acasă tata cînd venii, să-mi fie </l>
                  <l>De paza ușii-odăii de culcat, </l>
                  <l>Acum mi-e inima deplin învinsă </l>
                  <l>Și-orice-ndoială-n ea acum mi-e stinsă!” </l>
                  <l>Așa i-a zis. Și-atunci, topit de jale, </l>
                  <l>De-obrajii lui cei plînși strîngea plîngînd </l>
                  <l>Obrajii plînși ai Penelopei sale. </l>
                  <l>Pe cît dorit e deci uscatul, cînd </l>
                  <l>Înoată bieții-acei căror pe cale </l>
                  <l>Poseidon le sfărmă cu negru gînd </l>
                  <l>Corabia-n largul mării cei cărunte, </l>
                  <l>Și-acum și vînt și valuri au să-nfrunte. </l>
                  <l>Și-abia puțini cu-notul pot să scape </l>
                  <l>De groaznicul adînc al mării cei </l>
                  <l>Cu valuri mari și, plini de zoi de ape, </l>
                  <l>Ei ies pe mal, iar bucuria-n ei </l>
                  <l>E multă-ncît te miri că unde-ncape. </l>
                  <l>Așa-i era dorit bărbatul ei, </l>
                  <l>Privindu-l lung, și nu-nceta să plîngă </l>
                  <l>Și-n brațe strîns de după gît să-l strîngă. </l>
                  <l>Și-n plîns i-ar fi găsit și-al zilei soare, </l>
                  <l>Ci-aminte-Atene devasta și-a adus, </l>
                  <l>Căci ea oprit-a Noaptea să scoboare </l>
                  <l>De partea asta sub pămînt, și-a pus </l>
                  <l>Oprire Zorilor cu obraji de floare </l>
                  <l>Din colo, din Ocean, să urce-n sus. </l>
                  <l>Și foarte-a zăbovit deci Aurora </l>
                  <l>S-aducă zarea dulce tuturora. </l>
                  <l>Prinzînd frumoșii cai cu iuți copite, </l>
                  <l>Pe Lamp și Feton oare vin cu ea. </l>
                  <l>Și-așa-n sfîrșit nevestei cei iubite </l>
                  <l>Îi zise Odiseu: „Nevasta mea! </l>
                  <l>Nu-s nici acum cu totul isprăvite </l>
                  <l>Amarurile noastre, căci o grea </l>
                  <l>Cărare am s-o fac, de trudă plină, </l>
                  <l>Și pînă-n capăt am s-o fac deplină. </l>
                  <l>Că-n Hades mi-o ceru cu vorbă mare </l>
                  <l>Tiresias prorocul, cînd de drum </l>
                  <l>Cerui să-mi dea vro știre oarecare </l>
                  <l>Și pe-unde-o să mi-l fac pe mări și cum. </l>
                  <l>Dar haide-acum să mergem la culcare </l>
                  <l>Că-i timp, femeie, și de somn de-acum.” </l>
                  <l>Și-au fost atunci cuvintele femeii: </l>
                  <l>„Acum, că te-au adus în pace zeii </l>
                  <l>În dulcea noastră țară și-n palatul </l>
                  <l>Cel drag al tău acasă, oricînd vrei </l>
                  <l>Și ceri să-l ai, gătit îți este patul. </l>
                  <l>Dar dacă-ți amintiră bunii zei </l>
                  <l>De munca grea ce-o cere nepătatul </l>
                  <l>Tiresias, să-mi spui, iubite, ce-i? </l>
                  <l>Căci tot voi ști-o, cred, dacă ți-e dată; </l>
                  <l>De ce n-aș ști-o deci și-acum îndată?” </l>
                  <l>Răspunse el, văzînd că vrea să știe: </l>
                  <l>„Sărmano, vai, dar pentru ce mai pui </l>
                  <l>Atîta grabă ca știut să-ți fie! </l>
                  <l>Nimic nu voi ascunde și-o să spui. </l>
                  <l>Dar nu-ți va fi spre nici o bucurie, </l>
                  <l>Așa precum nici pentru mine nu-i. </l>
                  <l>Îmi spuse să mă duc departe-anume </l>
                  <l>Prin foarte multe țări din multă lume </l>
                  <l>Ducînd în mîni lopata de vîslare </l>
                  <l>Și-așa să merg pînă voi da de-acei </l>
                  <l>Ce nici din auzit nu știu de mare, </l>
                  <l>Nici sarea pusă-n pîne n-o știu ce-i, </l>
                  <l>Nici nu știu ce-i o navă și că are </l>
                  <l>Vîntrele-n vînt ce-s aripile ei. </l>
                  <l>Și-un semn mi-a spus și lesne este semnul. </l>
                  <l>Cînd deci un om drumeț, văzîndu-mi lemnul, </l>
                  <l>Va zice că-i o vînturișcă mare, </l>
                  <l>Atunci lopata mea de corăbier </l>
                  <l>S-o-nfig acolo, dînd cu-mbelșugare </l>
                  <l>Jertfiri, un țap, un taur, deci, și-un vier, </l>
                  <l>Stăpînului Poseidon de pe mare, </l>
                  <l>Iar zeilor cei mari, din largul cer, </l>
                  <l>O sut-apoi de boi să dau răsplată, </l>
                  <l>Nu unuia, sau tuturor deodată, </l>
                  <l>Ci fiecărui dintre ei cu rîndul; </l>
                  <l>Iar moartea-mi va veni din mare-astfel </l>
                  <l>De dulce-apoi, că-nvins voi fi de blîndul </l>
                  <l>Sfîrșit al vieții stinse-ncetinel, </l>
                  <l>Pe-al meu popor ferice-n jur avîndu-l. </l>
                  <l>Și-așa vor fi acestea-,mi zise el, </l>
                  <l>Prorocul cel ce vede-n timp departe.” </l>
                  <l>Răspuns i-a dat deci doamna de-altă parte </l>
                  <l>„Acum, dacă ti-au scris s-ajungi senine </l>
                  <l>Și bune bătrînete marii zei, </l>
                  <l>Scăpa-vei, cred, de-orice necaz cu bine!” </l>
                  <l>Acestea le vorbeau aci-ntre ei. </l>
                  <l>Ci-ntr-ăst răstimp, de multă grabă pline, </l>
                  <l>Găteau frumosul pat cu mîndre piei </l>
                  <l>Și moi velinți, la zări ce dă făclia, </l>
                  <l>Evrinoma-n odaie și-Evriclia. </l>
                  <l>Deci, după ce-așternură patul dară, </l>
                  <l>Bătrîna merse unde-avea ea pus </l>
                  <l>Un pat să doarmă-n scunda ei cămară. </l>
                  <l>Evrinoma mergînd îns-a adus </l>
                  <l>Pe rege și regină-ncet pe scară </l>
                  <l>Spre-odaia lor, cu faclă-n mînă sus; </l>
                  <l>Iar după ce-au întrat, ieșind mătușa, </l>
                  <l>S-a-ntors pe scări, trăgînd în urmă-i ușa. </l>
                  <l>Deci ei ajunseră cu drag la locul </l>
                  <l>Cel vechi, la patul cel rămas cinstit, </l>
                  <l>De care-atîta timp i-a rupt norocul. </l>
                  <l>Atunci și Telemac a contenit, </l>
                  <l>Și-Evmeu purcarul și Filete, jocul </l>
                  <l>Cel plin de chiu, și-apoi s-au potolit </l>
                  <l>Și fetele, și-a adurmit palatul, </l>
                  <l>Căci toți apoi s-au dus să-și cate patul. </l>
                  <l>Deci după ce-Odiseu și-a sa iubită </l>
                  <l>Soție-acum de-ajuns s-au desfătat </l>
                  <l>Cu dragostea de-atîta timp dorită, </l>
                  <l>Steteau acum și-și povesteau în pat. </l>
                  <l>Ea, cea dumnezeiască, deci, mîhnită </l>
                  <l>Spunea de cîte suferi-n palat, </l>
                  <l>Uitîndu-se la ticăloasa gloată </l>
                  <l>De prinți cari pentru dînsa vremea toată </l>
                  <l>Tăiau și boi și oi, spuindu-și glume </l>
                  <l>La vinul ce-l zvîntau; iar Odiseu </l>
                  <l>Spunea ce-ncurcături făcu prin lume </l>
                  <l>Și cît de mult răbdă și-amar și greu, </l>
                  <l>Pe toate le spunea pe rînd și-anume. </l>
                  <l>Iar ea-l tot îndemna-ntrebînd mereu </l>
                  <l>Și nici nu se gîndea la somn, ci multe </l>
                  <l>Și tot mai mult voia dorind s-asculte, </l>
                  <l>Îi spuse deci dintîi cum se luptară </l>
                  <l>Cu oamenii ciconi și, biruit, </l>
                  <l>Ajunse-apoi la lotofagi în țară. </l>
                  <l>Și cîte cu ciclopu-a pătimit </l>
                  <l>În larg ponor, și cum se răzbunară </l>
                  <l>De soții cei mîncați de-acest cumplit; </l>
                  <l>Și cum ajunse la Eol și-i dete </l>
                  <l>Cu drag un sac cu vînturi încuiete, </l>
                  <l>Dar nu-i fusese scris să-și vadă încă </l>
                  <l>Iubita țară, căci de nou fu-mpins </l>
                  <l>De vînturi iuți pe marea cea adîncă. </l>
                  <l>Apoi cum răii lestrigoni i-au prins </l>
                  <l>În portu-nchis de-o stîncă și-altă stîncă </l>
                  <l>Și n-a scăpat de-acolo nici un ins </l>
                  <l>Și nici un vas de moartea cea grozavă, </l>
                  <l>Ci singur el cu-o singur-a sa navă. </l>
                  <l>Și cum, legat, el auzit-a glasul </l>
                  <l>Sirenelor duioase, și-și trecu </l>
                  <l>Prin stîncile rătăcitoare vasul </l>
                  <l>Și-apoi la Scila și Caribde-avu </l>
                  <l>Cumplit un pas, căci drum întreg prin pasul </l>
                  <l>De-acolo-n lume nimeni nu-l făcu </l>
                  <l>Scăpînd de moartea cea nendurătoare. </l>
                  <l>I-a spus de boii vecinicului Soare </l>
                  <l>De Circe apoi, ce viclenii făcuse </l>
                  <l>Cu farmecele ei; cum a trecut </l>
                  <l>Cu nava peste-Ocean și cum se duse </l>
                  <l>La tristul Hades, în locașul mut, </l>
                  <l>Să-ntrebe duhul celui care fuse </l>
                  <l>Proroc; și cum pe cea ce l-a născut, </l>
                  <l>Pe maică-sa văzu-o-n iad, și iarăși </l>
                  <l>Văzu-ntre morți pe toți ai săi tovarăși. </l>
                  <l>Și cum i-au omorît acolo soții, </l>
                  <l>Cum Zevs apoi în nava ce plutea </l>
                  <l>Trăsni din cer, ca să răpuie hoții, </l>
                  <l>Cu fulgerul său sfînt, și de pe ea </l>
                  <l>Zvîrliți pe-adînc pierir-ai săi cu toții; </l>
                  <l>Cum singur el, scăpat de-o moarte rea, </l>
                  <l>Ajunse-n țara groaznicei zeițe </l>
                  <l>Calipso, nimfa cea cu dragi cosițe, </l>
                  <l>Cum multă vreme ea-l ținu la sine, </l>
                  <l>Căci vru să-l aib-a pururi ca bărbat </l>
                  <l>În larga-i peșteră,-ngrijindu-l bine, </l>
                  <l>Și-un trai fără de moarte i-ar fi dat, </l>
                  <l>Și-n veci tot tînăr și-n puteri depline, </l>
                  <l>Dar niciodată nu l-a-nduplecat, </l>
                  <l>Și cum apoi, răbdînd cumplite-amaruri, </l>
                  <l>Ajunse la feaci, și plin de daruri </l>
                  <l>De-argint și haine și-aur îl aduse </l>
                  <l>În țara sa acest popor, „a cui </l>
                  <l>Iubire pentru mine-atîta fuse, </l>
                  <l>Că-n cinste-asemeni unui zeu îi fui”. </l>
                  <l>Acest cuvînt el cel din urmă-l spuse, </l>
                  <l>Cînd dulce-a năvălit asupra lui </l>
                  <l>Atoatetopitorul somn ce vine </l>
                  <l>Ca-n inimi orice griji și-amar s-aline. </l>
                  <l>Atene-apoi alt gînd punea-n lucrare. </l>
                  <l>Cînd ea crezu de ei acum că sînt </l>
                  <l>Sătui de somn și dulcea-mbrățișare, </l>
                  <l>Chemă atuncea din Oceanul sfînt </l>
                  <l>Frumoasa zi pe-a Zorilor cărare, </l>
                  <l>S-aducă iar lumină pe pămînt. </l>
                  <l>Lăsîndu-și deci vestitul rege patul, </l>
                  <l>Așa-ndemna și da soției sfatul: </l>
                  <l>„Femeie,-acum tu orice grij-o lasă! </l>
                  <l>Destul am plîns noi doi! Tu-ntre femei </l>
                  <l>Bocind mereu întoarcerea-mi acasă. </l>
                  <l>Pe mine însă Zevs și marii zei, </l>
                  <l>Deși vedeau c-atît de mult îmi pasă, </l>
                  <l>M-au tot ținut îndepărtat de-ai mei. </l>
                  <l>Acum ajunși la patul nostru iară, </l>
                  <l>Tu vezi de-averea cîtă mi-o lăsară </l>
                  <l>Acești mișei de prinți, iar despre vite </l>
                  <l>Și oi ce mi-au mîncat, o să le pun </l>
                  <l>La loc, căci multe-or fi despăgubite </l>
                  <l>De-ahei, de toți, și multe-o să-mi adun </l>
                  <l>Dintr-alte țări, în drumuri tîlhărite, </l>
                  <l>Și-așa-mi voi întregi știrbitul bun. </l>
                  <l>Acum tu deci rămîi acasă dară, </l>
                  <l>Iar eu voi merge la moșie-afară </l>
                  <l>Să-mi văd acum pe dragul meu părinte, </l>
                  <l>Că-i stinsă de-al meu dor viața lui. </l>
                  <l>Iar tu, femeie, că te știu cuminte, </l>
                  <l>Să faci în toate-așa precum îți spui. </l>
                  <l>Pe soare răsărind, ori mai nainte, </l>
                  <l>Vui-va-ntreg orașul că făcui </l>
                  <l>Amara moarte-a prinților grămadă, </l>
                  <l>Deci mulți umplea-vor curțile să-i vadă. </l>
                  <l>Tu-n rîndul caselor de sus te suie </l>
                  <l>Și-acolo deci cu roabele șezînd, </l>
                  <l>Nici nu privi prin curte, ci te-ncuie, </l>
                  <l>Nici nu-ntreba pe nimeni, ca și cînd </l>
                  <l>Nimic n-ar fi!” A zis, zorind să-și puie </l>
                  <l>Pe umeri armele, și-apoi sculînd </l>
                  <l>Pe fiu și pe Evmeu și pe Filete, </l>
                  <l>Porunci s-apuce arme-n mîni le dete. </l>
                  <l>Ei repezi s-au supus și-l ascultară, </l>
                  <l>Și-n arme-apoi toți trei s-au învălit. </l>
                  <l>Deschiseră deci poarta și plecară </l>
                  <l>Și-n frunte Odiseu pășea grăbit. </l>
                  <l>Era pe cînd dă Ziua să răsară </l>
                  <l>Și-i alb spre Zori, ci-n noapte i-a-nvălit </l>
                  <l>Pe ei Atene ca sub o aripă </l>
                  <l>Și-așa-i scotea din tîrg pe deal în pripă.</l>
               </lg>
            </div>
            <div type="div2">
               <head>Cartea XXIV</head>
               <lg>
                  <l>… … … … … … … … … … </l>
                  <l>Cum zboară, țițăind în zbor, prin golul </l>
                  <l>Adîncii peșteri lilieci, la fel, </l>
                  <l>Cînd unul s-a desprins, căzînd din stolul </l>
                  <l>Cel mare-al lor, și toți cei prinși de el </l>
                  <l>Căzur-apoi, și mare-acum li-e zolul, </l>
                  <l>Așa și ele după Hermes cel </l>
                  <l>De-a pururi bun zburau acum mîhnite, </l>
                  <l>Urmîndu-i lui pe căi mucigăite. </l>
                  <l>… … … … … … … … … … </l>
                  <l>… … … … … … … … … … </l>
                  <l>Cu-Ahil steteau aceștia așadară, </l>
                  <l>Cînd iată că veni mîhnit spre ei </l>
                  <l>Atridele-Agamemnon, și-l urmară </l>
                  <l>Mîhniți de-asemeni și tăcuți acei </l>
                  <l>Ce-au fost uciși, murind o moarte-amară, </l>
                  <l>Prin rea purtarea jalnicei femei. </l>
                  <l>Deci lui acum, a toți mai înainte, </l>
                  <l>Așa-i vorbi Pelide-Ahil cuvinte: </l>
                  <l>Și trist au început să te bocească </l>
                  <l>Și toate cele nouă muze n cor </l>
                  <l>Schimbînd mereu a lor dumnezeiască </l>
                  <l>bocire-a gurii lor </l>
                  <l>Și nu puteai vro față omenească </l>
                  <l>S-o vezi atunci neplînsă printre noi, </l>
                  <l>Atît de jalnic plîns fără de fine </l>
                  <l>Stîrni duioasa muză-n noi, prin tine </l>
                  <l>„Atridule-Agamemnon, sus în lume </l>
                  <l>Ziceam mereu că tu printre eroi </l>
                  <l>Ești cel mai drag lui Zevs, căci ai și nume </l>
                  <l>Și ești și domn la Troia peste noi </l>
                  <l>Pe-atît de mulți viteji, plecați anume </l>
                  <l>Să fim striviți de sorți și de nevoi. </l>
                  <l>Dar iată că fu scris ca ție, tată, </l>
                  <l>Să-ți iasă-n drum de cea dintîie dată </l>
                  <l>Și trist au început să te bocească </l>
                  <l>Și toate cele nouă muze n cor </l>
                  <l>Schimbînd mereu a lor dumnezeiască </l>
                  <l>bocire-a gurii lor </l>
                  <l>Și nu puteai vro față omenească </l>
                  <l>S-o vezi atunci neplînsă printre noi, </l>
                  <l>Atît de jalnic plîns fără de fine </l>
                  <l>Stîrni duioasa muză-n noi, prin tine </l>
                  <l>… … … … … … … … … … </l>
                  <l>… … … … … … … … … … </l>
                  <l>… … … … … … … … … … </l>
                  <l>… … … … … … … … … … </l>
                  <l>… … … … … … … … … … </l>
                  <l>… … … … … … … … … … </l>
                  <l>Și trist au început să te bocească </l>
                  <l>Și toate cele nouă muze n cor </l>
                  <l>Schimbînd mereu a lor dumnezeiască </l>
                  <l>… … … … … . .bocire-a gurii lor </l>
                  <l>Și nu puteai vro față omenească </l>
                  <l>S-o vezi atunci neplînsă printre noi, </l>
                  <l>Atît de jalnic plîns fără de fine </l>
                  <l>Stîrni duioasa muză-n noi, prin tine </l>
                  <l>Zi zece-apoi, și alte șapte zile </l>
                  <l>Te-am plîns și zi și noapte nencetat, </l>
                  <l>Și vecinice-ale sfintei mări copile </l>
                  <l>Și noi aheii pe pămîntul lat. </l>
                  <l>Și-a optsprăzecea zi, mărete-Ahile, </l>
                  <l>Pe-al mării mal noi focului te-am dat, </l>
                  <l>Tăind în juru-ti sutele de vite </l>
                  <l>Și oi și boi cu coarnele-aurite. </l>
                  <l>Și-ardeai așa și-n miere și-n grăsime, </l>
                  <l>Și-avînd pe trup zeiasca ta manta, </l>
                  <l>Și-n jurul tău și-arcași și călărime </l>
                  <l>Și-n arme toți treceau prin fața ta, </l>
                  <l>Și-un vuiet fu, cum nu-l dorească nime! </l>
                  <l>Cînd focu-apoi cu-ncetul scăpăta </l>
                  <l>Și stins fu-n zorii zilei cei duioase, </l>
                  <l>Ți-am strîns cu pumnul galbenele oase </l>
                  <l>În vin curat și-n untdelemn, și puse </l>
                  <l>În ol cu două torți, de aur, dat </l>
                  <l>De maică-ta; iar Dionis, cum spuse, </l>
                  <l>I-l dete ei, că-i de Hefest lucrat. </l>
                  <l>Acolo zaci, cu oasele ce-avuse </l>
                  <l>Patroclu-al tău, dar neamestecat </l>
                  <l>Cu cel ce dup-a lui Patroclu moarte </l>
                  <l>Tu-ntîiul ți-l țineai și-n cinste foarte </l>
                  <l>Și-ntreag-apoi oștirea cea grecească </l>
                  <l>De-ahei pe-acelea oase din pămînt </l>
                  <l>Veneau cu mii de mii să-ngrămădească </l>
                  <l>Măreț și mare-un foarte nalt mormînt, </l>
                  <l>Pe largul Helespont ca să-l privească </l>
                  <l>Pe-un mal înalt departe-acei ce sînt </l>
                  <l>Pe mare-n larg, și-uimire să le fie </l>
                  <l>Și celor de-azi și celor ce-o să vie. </l>
                  <l>Deci mîndre arme, de la zei cerute, </l>
                  <l>A pus la mijloc maică-ta apoi </l>
                  <l>Spre-a fi răsplata luptei pe-ntrecute; </l>
                  <l>Și mulți se și-ncercară dintre noi, </l>
                  <l>Căci multe-n lume arme-au fost văzute </l>
                  <l>La moartea multor nentrecuți eroi </l>
                  <l>Cînd tari voinici se-ncing…. </l>
                  <l>Dar însuți tu te-ai fi mirat în minte </l>
                  <l>Ce mîndre daruri pentru tine-a pus </l>
                  <l>Zeița Tetis care-ți fu părinte, </l>
                  <l>Căci foarte-ai fost iubit de cei de sus. </l>
                  <l>Deci numele ce-aveai și mai nainte, </l>
                  <l>El nici acum aici nu ți-e răpus </l>
                  <l>In lumea morții, și-o să-l ai, Ahile, </l>
                  <l>În veac de veac și-n nesfîrșite zile. </l>
                  <l>Dar mie, vai, de ce folos îmi este </l>
                  <l>Tot numele, că fui biruitor </l>
                  <l>Sfîrșind războiul cel cu-amară veste ! </l>
                  <l>Căci Zevs mi-a scris la-ntorsul meu să mor </l>
                  <l>De mîna rea a jalnicei neveste !” </l>
                  <l>Așa-și spuneau ei gîndurile lor, </l>
                  <l>Cînd iată că sosi omorîtorul </l>
                  <l>Lui Arg, Ermia, și-l urmau cu zborul </l>
                  <l>… … … … … … … … … … . . </l>
                  <l>Și-Atrid s-a-ntors spre el de-ntîi și zise: </l>
                  <l>„Ce este,-Amfimedoane-al meu iubite. </l>
                  <l>Că voi ați străbătut, atîția juni, </l>
                  <l>În neagra noapte-a morții cei cumplite, </l>
                  <l>De-aceeași vîrstă toți, frumoși și buni, </l>
                  <l>Cum n-ai putea mai mîndre și-nflorite </l>
                  <l>Pe-ntreg pămîntul alte vieți s-aduni? </l>
                  <l>Poseidon, deci, v-a dat pieririi rele, </l>
                  <l>Stîrnind și valuri mari și vînturi grele, </l>
                  <l>Sau răi dușmani v-uciseră-ntr-o țară </l>
                  <l>Pe cînd răpeați cirezile de boi, </l>
                  <l>Iar ei sărind cu lănci își apărară </l>
                  <l>Nevestele și-orașul lor de voi? </l>
                  <l>Răspunde ce te-ntreb și spune-mi dară, </l>
                  <l>Căci noi Atrizii oaspeți amîndoi </l>
                  <l>În cas-am fost la bunul tău părinte. </l>
                  <l>Ori nu-l mai ții tu pe-Agamemnon minte </l>
                  <l>Și nici pe Menelau, cînd împreună </l>
                  <l>Ne-am dus să-nduplecăm pe-Ulis să ia </l>
                  <l>Și dînsul parte-n lupta cea nebună </l>
                  <l>Din cîmpul Troiei? Și cu trudă grea </l>
                  <l>Făcurăm drumul într-o-ntreagă lună </l>
                  <l>Pe-al mării larg și după ce de-abia </l>
                  <l>Putui îndupleca spre noi pe-Ulise.” </l>
                  <l>Și-oftînd Amfimedon atunci îi zise: </l>
                  <l>„Vai, țin aminte toate,-o rege mare, </l>
                  <l>De Zevs crescute-Atrid, în grija cui </l>
                  <l>Atîția greci și-au pus a lor scăpare! </l>
                  <l>Ascultă deci și limpede-o să-ți spui </l>
                  <l>De-a morții noastre-atît de rea-ntîmplare! </l>
                  <l>Ne-ucise Odiseu în casa lui, </l>
                  <l>Căci, neștiind de-i mort în lumea asta </l>
                  <l>Ori viu subt cer, noi îi pețeam nevasta, </l>
                  <l>Iar ea prin minte-un gînd viclean purtîndu-l </l>
                  <l>Și vrînd pierirea noastră, nici nu da </l>
                  <l>Sfîrșit acelui măritiș, nevrîndu-l, </l>
                  <l>Dar nici fără de vreri nu s-arăta, </l>
                  <l>Ci multe viclenii scornea cu gîndul. </l>
                  <l>Deci și-asta una că mereu ea sta </l>
                  <l>Țesînd cu-acel război ce-n casă-l puse, </l>
                  <l>Supțire-o pînză lungă și ne spuse: </l>
                  <l>«Voi, prinți ce mă pețiți! Mi-e mort iubitul </l>
                  <l>Bărbat al meu, dar vreau urzitul tort </l>
                  <l>Să nu mi-l pierd, deci nu grăbiți nuntitul. </l>
                  <l>Să țes de-ntîi un giulgi de pus pe mort, </l>
                  <l>Să-l am pentru Laerte preaslăvitul, </l>
                  <l>Să nu-mi aud dojeni că zace mort </l>
                  <l>Și n-are-un giulgiu așa precum se cere, </l>
                  <l>El, cel ce-a strîns nespus de mare-avere.» </l>
                  <l>Și-așa crezurăm toți ce ea ne spuse. </l>
                  <l>Țesea deci ziua-ntreagă-ntre femei, </l>
                  <l>Dar noaptea la făclii pe-ascuns aduse </l>
                  <l>Strica pînă-n sfîrșit urzeala ei. </l>
                  <l>Trei ani cu vorbele așa ne duse, </l>
                  <l>Viclean știind să-nduplece pe-ahei. </l>
                  <l>Dar cînd apoi din luni ce se urmară, </l>
                  <l>S-umplură ani și fu și-a patra vară. </l>
                  <l>Și trist au început să te bocească </l>
                  <l>………………………………………………………………………………………….. </l>
                  <l>Și-atunci știu eu ce demon râu aduse </l>
                  <l>Pe regele-Odiseu acasă viu, </l>
                  <l>În cîmp, la țară unde-o stîn-avuse. </l>
                  <l>Veni apoi la el și scumpu-i fiu </l>
                  <l>Din Pilos, de unde după știri se duse. </l>
                  <l>Ce-au pus la cale-apoi atîta știu, </l>
                  <l>Că moartea noastr-o puseră la cale. </l>
                  <l>Venir-apoi deci amîndoi în vale, </l>
                  <l>În marele oraș, dar nu-mpreună, </l>
                  <l>Ci-ntîi flăcăul, iar Ulise-apoi, </l>
                  <l>Și-n toate-asemeni unui cerșetor ce-adună </l>
                  <l>Cerșind pe drum și-n foarte mari nevoi, </l>
                  <l>Bătrîn și-n lips-a orice haină bună. </l>
                  <l>Purcarul deci așa-l băgă-ntre noi </l>
                  <l>Pe-Ulis, sărac ca unul ce se roagă, </l>
                  <l>Proptit în neputința lui pe-o ghioagă. </l>
                  <l>Deci nimeni nu putu-ntre noi să știe, </l>
                  <l>Nici cei mai vîrstnici, c-ar fi el, și nici </l>
                  <l>N-a dat vrun semn cum c-ar putea să fie. </l>
                  <l>Și-așa-l batjocuream ca pe calici </l>
                  <l>Cu vorbe tari și fără de-omenie. </l>
                  <l>Iar el răbdă-ntre-atîția tari voinici </l>
                  <l>Și-n spate-aruncături și-ocări la masă </l>
                  <l>Și foarte-a fost de rîs în propria casă. </l>
                  <l>Dar cînd în urmă Zevs din cer trimise </l>
                  <l>Și c ipa de blăstăm, atunci a dus </l>
                  <l>Cu fiul său și lănci cîte găsise </l>
                  <l>Și spăzi și tot în cula cea de sus, </l>
                  <l>Și-a culei ușă el cu drugi o-nchise. </l>
                  <l>Apoi, viclean, neveste-sei i-a spus </l>
                  <l>Să puie la-ncercat cu fierul prinții, </l>
                  <l>Iar ea să fie prețul biruinții. </l>
                  <l>Vai, tristă probă ce ne-a fost pierzare, </l>
                  <l>Căci ea a fost prilejul ca din ea </l>
                  <l>Să-nceap-apoi a sîngelui vărsare! </l>
                  <l>Deci noi probam, dar nimeni nu putea </l>
                  <l>Să-ntindă coarda arcului cel mare, </l>
                  <l>Căci multă-n braț puterea ne lipsea. </l>
                  <l>Cînd vru să ia și-Ulise arcu-n mînă, </l>
                  <l>Răcneam, certînd purcarul de la stînă </l>
                  <l>Să nu i-l dea, oricît de mult l-ar cere. </l>
                  <l>Deci singur Telemac porunc-a dat </l>
                  <l>Să-l dea; și-avîndu-l plinul de putere </l>
                  <l>Ulise-n mîni, prea lesne l-a-ncordat, </l>
                  <l>Trecînd și-un fier prin toate-acele fiere. </l>
                  <l>Apoi, sărind pe prag, el a vărsat </l>
                  <l>Săgețile din tolbă la picioare </l>
                  <l>Și-n jur zburînd priviri îngrozitoare. </l>
                  <l>Și dînd în Antinou cătă să vadă </l>
                  <l>Tot drept în fața-i săgetînd mereu. </l>
                  <l>Așa pierirăm deci, o preaslăvite </l>
                  <l>Stăpîne-Atrid. Și-n marele palat </l>
                  <l>Zac trupurile noastre nengrijite </l>
                  <l>De-a valma, vai, căci încă n-au aflat </l>
                  <l>De noi prin case rudele iubite </l>
                  <l>Cari triști să spele sîngele-nchegat </l>
                  <l>Pe răni, și-n pat cu giulgi să ne-nfășoare, </l>
                  <l>Căci asta-i cinstea orișicui cînd moare!” </l>
                  <l>Răspunse-Atride-atunci: „Ferice ție, </l>
                  <l>Născute din Laert, Ulise tu! </l>
                  <l>Oh, cum ți-ai cîștigat prin bărbăție </l>
                  <l>Pe-a ta nevastă ce răpită-ți fu! </l>
                  <l>Iar prea-nțeleapta-n toate-a ta soție </l>
                  <l>Ce bune minți în gîndul ei avu </l>
                  <l>Și cum ținu icoană-n gînd curată </l>
                  <l>Pe-al său bărbat cel drag al ei de fată! </l>
                  <l>De-aceea-n lume-a pururi n-o să tacă </l>
                  <l>Slăvindu-i bunii multa cinste-a ei, </l>
                  <l>Și-un dulce-al Penelopei au să facă </l>
                  <l>Frumos un cîntec fericiții zei, </l>
                  <l>Să-l știe toți și-ntregii lumi să-i placă! </l>
                  <l>Dar nu ca fapta jalnicei femei, </l>
                  <l>A fetei lui Tindar cea-ngrozitoare, </l>
                  <l>Ce-și puse-n gînd pe soț să și-l omoare. </l>
                  <l>Și slugi și toți pe care-n larga vie </l>
                  <l>Năimiți el îi avea cu el în rînd. </l>
                  <l>Și-avea și pe-o bătrînă, ca să-i fie </l>
                  <l>De paz-aici și grija lui purtînd, </l>
                  <l>Căci sta bătrîn și singur ca-n pustie </l>
                  <l>Și nu mai scobora-n oraș nicicînd. </l>
                  <l>Acolo deci s-opri acum Ulise </l>
                  <l>Și fiului și slugilor le zise: </l>
                  <l>„Intrați voi deci în bine ridicata </l>
                  <l>Clădire-acum, și-un porc, pe cel mai greu, </l>
                  <l>Tăiați-mi-l, să aflu prînzul gata. </l>
                  <l>Iar eu mă duc să cerc pe tatăl meu, </l>
                  <l>Să văd de mă cunoaște încă tata </l>
                  <l>Văzîndu-mă, și știe că sînt eu, </l>
                  <l>Ori nu mă mai cunoaște-acum, sărmanul, </l>
                  <l>Căci multe roți de-atunci făcut-a anul.” </l>
                  <l>Le-a zis și-apoi le-a dat să-i ducă-n casă </l>
                  <l>Vestitele lui arme de război. </l>
                  <l>Deci ei intrînd se pregăteau de masă. </l>
                  <l>Iar regele-Odiseu se duse-apoi </l>
                  <l>Să caute pe Laert prin via grasă. </l>
                  <l>Dar nu găsi sub bolțile de foi </l>
                  <l>Pe Doliu, sau pe vrunul dintre fiii </l>
                  <l>Acestuia, și nici pe-alt om al viii. </l>
                  <l>………………………………………………………………………………… </l>
                  <l>Ești zdrențe tot și colb pe tine zace. </l>
                  <l>Și-urît bătrîn în nengrijirea ta! </l>
                  <l>Dar negreșit nu lenea ta ți-l face </l>
                  <l>Pe-al tău stăpîn cu tine-a se purta </l>
                  <l>Așa de rău, ca-n zdrențe să te-mbrace! </l>
                  <l>Măreț și-ales cum ești, n-ai arăta </l>
                  <l>Să fii un rob din care n-ai ce-alege, </l>
                  <l>Ci mai întîi tu pari c-ai fi vrun rege! </l>
                  <l>Dar pari a fi vrun om ce se deprinde </l>
                  <l>Că după ce se scaldă-n baia lui, </l>
                  <l>Ia prînzu-ncet și moale-n pat se-ntinde, </l>
                  <l>C-așa-s moșnegii toți. Dar tu să-mi spui, </l>
                  <l>Că stau pe loc și-uimire mă cuprinde. </l>
                  <l>Al cui e ăst pămînt? Tu sluga cui? </l>
                  <l>Și spune-mi drept să știu și-aceasta dară: </l>
                  <l>E Itaca, sau nu-i, această țară? </l>
                  <l>Precum mi-a spus pe cale mai nainte, </l>
                  <l>Venind la deal, un om care-mi păru </l>
                  <l>Din tot ce-a spus că nu-i cu-ntreaga minte, </l>
                  <l>Căci foarte-nchis vorbea și nici nu vru </l>
                  <l>Să-mi spuie ce-ntrebam cu rugăminte </l>
                  <l>De-un oaspe-al meu de-aici, de-l știe-ori nu, </l>
                  <l>Și dacă-i viu și-n pace-urmîndu-și sorții, </l>
                  <l>Ori dus e bietu-n trista noapte-a morții. </l>
                  <l>Că iată vreu să-ți spui și-ascultă bine. </l>
                  <l>În țara mea eu ospătai pribeag </l>
                  <l>Odată pe-un străin venit la mine. </l>
                  <l>Din cîți străini trecur-al nostru prag, </l>
                  <l>Și mulți văzui, din multe țări străine, </l>
                  <l>Nu-mi fu nici unul decît el mai drag. </l>
                  <l>Și-așa se lăuda </l>
                  <l>Că-n Itaca-i e neamul lui și locul. </l>
                  <l>Și fiul lui Arcesiu-i este tată, </l>
                  <l>Laerte, el spunea. Pe-acesta dar </l>
                  <l>Primindu-l bine-n casa mea bogată </l>
                  <l>Cu multe cîte-aveam, i-am dat ca dar </l>
                  <l>Al dulcei prietenii, atunci legată, </l>
                  <l>Frumoase lucruri, ca de-un oaspe rar. </l>
                  <l>Talanți de aur </l>
                  <l>……………………………………………… </l>
                  <l>Și-un mîndru ol de-argint cu flori scobite; </l>
                  <l>De șase-ori cîte două velinți moi </l>
                  <l>Și tot pe-atîtea mîndru-mpurpurite </l>
                  <l>Tunici i-am dat și și mantale-apoi </l>
                  <l>Pe cîte și tunici; și preavestite </l>
                  <l>Lucrări știind la ac și la război, </l>
                  <l>Frumoase patru fete </l>
                  <l>De el alese cum îi vruse placul.” </l>
                  <l>Plîngînd i-a zis Laert cu-oftare-amară: </l>
                  <l>„În țara care-o-ntrebi, într-însa ești; </l>
                  <l>Dar răi și-obraznici locuiesc în țară. </l>
                  <l>Iar cîte bune-ai vrut să-i dăruiești </l>
                  <l>Acelui om, păcat că i se dară! </l>
                  <l>Că dac-ar fi el viu, ca să-l găsești </l>
                  <l>Stăpîn în țara Itacei, străine, </l>
                  <l>Cinstit te-ar fi primit cu drag pe tine. </l>
                  <l>Și multe daruri ți-ar fi dat răsplată, </l>
                  <l>C-așa-i frumos să-ntorci un bun făcut. </l>
                  <l>Dar spune-mi tu cu vorb-adevărată, </l>
                  <l>Cîți ani vor fi de cînd l-ai petrecut </l>
                  <l>Pe bietul tău și-al meu — de-a fost vrodată </l>
                  <l>Și-al meu, sărmanul, unul meu născut! </l>
                  <l>Și spune-mi și-asta drept și nu-mi ascunde </l>
                  <l>Să știu și eu, tu cine ești? De unde? </l>
                  <l>Și cine-ai tăi părinți, și-orașul care? </l>
                  <l>Și unde-ați tras odgonul navei cei </l>
                  <l>Cu iute zbor de te-a adus pe mare </l>
                  <l>Cu soții dragi cei mult iubiți de zei? </l>
                  <l>Ori poate c-ai sosit cu vro-ntîmplare </l>
                  <l>Pe-o nav-a altor oameni buni, iar ei </l>
                  <l>Te-au scos pe mal și merseră nainte?” </l>
                  <l>Răspunse deci Ulis și-a zis cuvinte: </l>
                  <l>„Voi spune deci cu vorb-adevărată. </l>
                  <l>Eu sînt din Alibant, și am vestit </l>
                  <l>Palat al meu, iar Afidant mi-e tată </l>
                  <l>Și numele ce-l port e Heperit. </l>
                  <l>Un zeu mă rătăci de-această dată </l>
                  <l>Departe de Sicania și-am venit </l>
                  <l>Nevrînd pe-aici. Și-am nava-n sinul mării, </l>
                  <l>Departe de-acest loc, pe-un mal al țării. </l>
                  <l>Iar cît pentru-Odiseu, acum e anul </l>
                  <l>Al cincilea de cînd din țara mea </l>
                  <l>Pleca pe mare-n drumul său, sărmanul. </l>
                  <l>Dar bune paseri la plecare-avea, </l>
                  <l>La dreapta lui, și părăsi limanul </l>
                  <l>Voios de semn și deci nădăjduia </l>
                  <l>C-avem să ne-ntîlnim în gazd-adese </l>
                  <l>Și daruri să ne dăm cu drag și-alese!” </l>
                  <l>A zis. Și-un negru nor pe-al său părinte </l>
                  <l>De jale-l năvăli, și deci luînd </l>
                  <l>Cu palmele de jos nisip fierbinte, </l>
                  <l>Turna pe albu-i cap și-ofta gemînd. </l>
                  <l>Iar bietul Odiseu îi sta nainte, </l>
                  <l>Și inima-i s-amesteca-n curînd, </l>
                  <l>Și-atunci pe nări, privind pe bietu-i tată, </l>
                  <l>Fuior de plîns îl năpădi deodată. </l>
                  <l>Sărit-a deci și l-a cuprins în brată </l>
                  <l>Și mult l-a sărutat și-a zis: „Sînt eu, </l>
                  <l>Și iată-ți-l sosit aici, în viață, </l>
                  <l>Acel de care-ntrebi, că-s Odiseu! </l>
                  <l>Dar șterge-acum de plîns topita față </l>
                  <l>Și nu te văita și-acum mereu, </l>
                  <l>Căci am să-ți spui o foarte mare veste, </l>
                  <l>Și grabă deci, și mare grabă-mi este: </l>
                  <l>Ucisei, tată, prinții prin palatul </l>
                  <l>Cel larg al nostru și grăbit eu fui </l>
                  <l>Să bat cu moarte-ocara și păcatul!” </l>
                  <l>Răspuns Laerte-așa-i răspunse lui: </l>
                  <l>„De-mi ești tu cel sosit aici, băiatul, </l>
                  <l>Și tu-mi ești Odiseu, atunci să-mi spui </l>
                  <l>Spre-a mea credință semn ori știri ascunse!” </l>
                  <l>Răspuns deci Odiseu așa-i răspunse: </l>
                  <l>„Deci rana asta vezi-o-ntîi, cumplitul </l>
                  <l>Al dintelui cel alb un semn rămas </l>
                  <l>De cînd în munte mă răni-ntîlnitul </l>
                  <l>Mistreț, cînd tu și maică-mea-ntr-un glas </l>
                  <l>Ați vrut să mă trimeteți la iubitul </l>
                  <l>Al maicii mele tată, pe Parnas, </l>
                  <l>Să-mi iau de-acolo darurile mele </l>
                  <l>Ce-a spus că-mi dă, de-oi merge după ele. </l>
                  <l>Dar haid să-ți spui toți pomii-acei ce mie </l>
                  <l>Prin larga ta livadă mi-i păstrai, </l>
                  <l>Cînd eu, copil și plin de bucurie </l>
                  <l>Ceream ici-colo pomișori să-mi dai, </l>
                  <l>Umblînd pe urma ta prin larga vie </l>
                  <l>De cîte ori printr-însa te plimbai, </l>
                  <l>Și-așa-mi numeai pe rînd cu dulce vrere </l>
                  <l>Pe cîți eu să mi-i țin de-a mea avere. </l>
                  <l>Deci zece perii, patruzeci măslinii </l>
                  <l>Și zece-au fost prin vie merii mei. </l>
                  <l>Haraci de viță-n marginea grădinii </l>
                  <l>Cincizeci ai spus că-mi dai, și toți de-acei </l>
                  <l>Cari dau la vreme mîndrii lor și plinii </l>
                  <l>La boabă struguri dulci, cînd pentru ei </l>
                  <l>Cu bună vrere Zevs o toamnă face </l>
                  <l>Cu soare cald și blînd să-i coacă-n pace.” </l>
                  <l>………………………………………………………………………….. </l>
                  <l>……………………………………………………………………………… </l>
                  <l>………………………………………………………………………………… </l>
                  <l>……………………………………………………………………………… </l>
                  <l>……………………………………………………………………………….. </l>
                  <l>Iar lui îi zise Odiseu cuvinte: </l>
                  <l>„Să nu te temi de asta! Nici să n-ai </l>
                  <l>Vro grijă, tată, de vrun rău în minte! </l>
                  <l>Dar haide-acum spre casa unde stai. </l>
                  <l>Căci tocmai detei vorba mai nainte </l>
                  <l>Să fac-un prînz ai noștri, și mînai </l>
                  <l>Pe fiul meu și-Evmeu și pe Filete, </l>
                  <l>Să aflu,-am zis, fripturile tăiete.” </l>
                  <l>Așa vorbeau și-au mers apoi spre casă. </l>
                  <l>Găsiră deci pe-aceia trei frigînd </l>
                  <l>Acolo-n curte multă carne grasă </l>
                  <l>Și vin cu apă-n ol amestecînd. </l>
                  <l>Ci-ntr-ăst răstimp bătrîna cea rămasă </l>
                  <l>De pază lui Laert spăla-n curînd </l>
                  <l>Pe-acesta, deci, frumos și-l unse-ndată </l>
                  <l>Și-i dete-apoi și-o mantie curată. </l>
                  <l>Atene-apoi venind prefăcătoare </l>
                  <l>Făcu să pară om mai timpuriu </l>
                  <l>În trupu-ntreg păstorul de popoare </l>
                  <l>Și mult mai plin și și-n mișcări mai viu. </l>
                  <l>Și-așa ieși măreț din scăldătoare. </l>
                  <l>Deci foarte se mira iubitu-i fiu </l>
                  <l>Văzînd schimbat așa pe-al său părinte, </l>
                  <l>Părînd un zeu din cer, și-a zis cuvinte: </l>
                  <l>„O, negreșit un zeu te face, tată, </l>
                  <l>Să pari măreț și-n tinere puteri!” </l>
                  <l>Laert atunci cu vorba-nflăcărată: </l>
                  <l>„Ah, cum nu dete Zevs și-Atena ieri </l>
                  <l>Și-așa cum fui pe cînd băteam odată </l>
                  <l>Nericul din Epir, cel plin de-averi, </l>
                  <l>Ducînd pe-ai noștri-n luptă de năvală, </l>
                  <l>Alături să-ți fi stat acolo-n sală </l>
                  <l>Cu arme-n mîni, izbind în îndrăzneții </l>
                  <l>Acei de prinți mișei și să te-ajut; </l>
                  <l>A multor le-aș fi stins suflarea vieții, </l>
                  <l>Iar inima din tine-ar fi crescut” </l>
                  <l>Așa vorbeau ei doi, pe cînd băieții </l>
                  <l>Cei trei frigînd fripturile-au făcut </l>
                  <l>Un prînz bogat, și-ntrînd cu toții-n casă, </l>
                  <l>Ședeau pe bănci și jelțuri moi la masă. </l>
                  <l>Ei tocmai se găteau cu-ntinsă mînă </l>
                  <l>Să ia mîncări, cînd iată-l că răpus </l>
                  <l>De munca lui, intra și Doliu-n stînă, </l>
                  <l>Și-ai săi cei șase fii, căci s-a fost dus </l>
                  <l>În drumul lor prea vrednica bătrînă, </l>
                  <l>Acea care-i crescuse, și le-a spus. </l>
                  <l>Văzîndu-l deci, în minte-l cunoscură </l>
                  <l>Și-au stat pe prag c-uimire-n ochi și-n gură. </l>
                  <l>Dar blînd-avînd și vorba și privirea </l>
                  <l>Le-a zis cu dulce-ntîmpin Odiseu: </l>
                  <l>„Hai, moșule, și las-acum mirarea, </l>
                  <l>Și șezi colea că foarte-am fost și eu </l>
                  <l>Și toți flămînzi, și n-am atins mîncarea </l>
                  <l>Și-am stat așa că v-așteptam mereu!” </l>
                  <l>A zis și Doliu-atunci cu brațe-ntinse </l>
                  <l>Năval-a dat și-n brațe și-l cuprinse </l>
                  <l>Și mîna-n mîni luînd-o s-o sărute, </l>
                  <l>El mult i-o săruta și-a zis apoi: </l>
                  <l>„Acum, cînd tu, dorit cu mult durute </l>
                  <l>A noastre vreri, venit-ai înapoi </l>
                  <l>Cînd orișice nădejdi au fost pierdute, </l>
                  <l>Să fii binevenit aci-ntre noi! </l>
                  <l>Iar zeii-ți dea tot binele sub soare! </l>
                  <l>Dar știe-ori nu și Penelope oare </l>
                  <l>Că ești sosit, ori să grăbim solie?” </l>
                  <l>Răspunse Odiseu: „Ce grabă pui </l>
                  <l>Să faci aceasta? N-ai de ce, că știe!” </l>
                  <l>Și-apoi șezu din nou la locul lui. </l>
                  <l>Deci și-ai lui Doliu fii, cu veselie, </l>
                  <l>Pe mîni îl sărutau </l>
                  <l>Aceștia deci steteau ca să prînzească, </l>
                  <l>Iar zvonul merse-n grabă vestitor </l>
                  <l>Prin tot orașul larg să povestească </l>
                  <l>De-a prinților ursită și de-omor </l>
                  <l>Și-aici scoteau și-aici cu plînset mare </l>
                  <l>Vrun mort din curți, cu glas tînguitor, </l>
                  <l>Gătind pe-al său tot insul de-ngropare; </l>
                  <l>Iar cîți erau străini, dintr-alt popor, </l>
                  <l>Pe-aceștia-i trimiteau pe fiecare </l>
                  <l>Cu iuți corăbii-acasă-n țara lor. </l>
                  <l>În urmă toți veniră să s-adune </l>
                  <l>Să vad-obștescul sfat ce sfat va spune. </l>
                  <l>Deci după ce s-au strîns, sosind pe cale, </l>
                  <l>Sculîndu-se-ntre Evpit le-a zis, </l>
                  <l>Căci foarte-l biruia cumplita jale </l>
                  <l>De fiu-i Antinou, de cel ucis </l>
                  <l>El cel dintîi la masa largii sale, </l>
                  <l>Și-amar plîngînd vorbit-a de Ulis: </l>
                  <l>„Ast om, acum, voi frați, în două rînduri </l>
                  <l>Asupră-ne-a lucrat cu-amare gînduri! </l>
                  <l>A dus cu el în nave plutitoare </l>
                  <l>Pe cei mai buni războinici dintre noi, </l>
                  <l>Și-apoi pierdu și nave și popoare </l>
                  <l>Pe-al mării larg, iar cînd veni napoi </l>
                  <l>N-avu alt gînd mai bun decît s-omoare </l>
                  <l>Pe-ai Itacei pe cei dintîi eroi. </l>
                  <l>Să mergem dar, să nu-i dăm vreme lungă, </l>
                  <l>Ca nu cumva fugind de-aici s-ajungă </l>
                  <l>La sfînta Elis ce-o domnesc epeii </l>
                  <l>Și-n largul Pil, în locul nisipos! </l>
                  <l>Căci dacă nu, de-a pururi între-aheii </l>
                  <l>Din jur vom fi cu ochi plecați în jos! </l>
                  <l>Cînd ști-vor toți din zvon c-am fost mișeii </l>
                  <l>Ce-am stat fricoși în fața unui scos </l>
                  <l>Din minți, nerăzbunînd cum fac bărbații </l>
                  <l>Pe-ai noștri fii și rudele și frații! </l>
                  <l>Eu unul nici n-aș vrea, tu Zevs părinte </l>
                  <l>…………………………………………………………….. </l>
                  <l>……………………………………………………………… </l>
                  <l>……………………………………………………………. </l>
                  <l>…………………………………………………………………. </l>
                  <l>………………………………………………………………… </l>
                  <l>Și Femiu cel ce le cînta pe liră </l>
                  <l>Și crainicul Medon, de la palat, </l>
                  <l>Acum cînd ei, trudiți, de-ajuns durmiră </l>
                  <l>Și-așa venind, la mijloc ei au stat, </l>
                  <l>Și toți aheii-n jurul lor s-uimiră. </l>
                  <l>Vorbi deci crainicu-n obștescul sfat: </l>
                  <l>„Fruntași ahei! Să-mi ascultați cuvîntul! </l>
                  <l>Așa să știți, că nu nevrînd Preasfîntul </l>
                  <l>Și-alți zei din cer, amar sfîrșit le dete </l>
                  <l>Acestor prinți Ulise! Căci văzui </l>
                  <l>Pe-un zeu din cer lîng-Odiseu cum stete </l>
                  <l>Și-avea ca Mentor sfîntul chip al lui. </l>
                  <l>Iar zeul alerga să i s-arete </l>
                  <l>Acum în față, și cu mare hui, </l>
                  <l>Și-acum intra-ntre prinți să-i întărite, </l>
                  <l>Iar ei cădeau, gemînd urlări urîte!” </l>
                  <l>A zis, și alb i-a prins pe toți fiorul. </l>
                  <l>Vorbi deci și-Aliters, bătrînul cel </l>
                  <l>Ce sîngur el vedea și viitorul </l>
                  <l>Și cele ce-au trecut, și-a zis astfel: </l>
                  <l>„Acum, fruntași, asculte-ntreg poporul </l>
                  <l>Ce vreau să spui, căci vina e la el! </l>
                  <l>Și numai pentru-a voastră răutate, </l>
                  <l>Cu-atîta rău </l>
                  <l>Căci nici n-ați vrut să m-ascultați pe mine </l>
                  <l>Și nici pe Mentor cel cu bunul gînd, </l>
                  <l>S-opriți să facă fapte de rușine </l>
                  <l>Ai voștri fii </l>
                  <l>Și mare lucru-au făptuit, vezi bine, </l>
                  <l>Mîncînd averea și nerușinînd </l>
                  <l>Nevasta unui rege de-omenie, </l>
                  <l>Zicînd de el că n-are să mai vie! </l>
                  <l>Și-acum eu zic așa să se-mplinească </l>
                  <l>Și-un sfat vă dau și ascultați ce spui: </l>
                  <l>Să nu mai mergem, ca să nu-și găsească </l>
                  <l>Tot insul răul cel ce încă nu-i!” </l>
                  <l>A zis și-atunci s-a-ntins dumnezeiască </l>
                  <l>De guri o larmă, căci la vorba lui </l>
                  <l>Mai mulți de jumătate-au zis: „Așa e!” </l>
                  <l>Iar ceialalți, strigînd, cereau bătaie </l>
                  <l>Și n-au voit s-asculte de-Aliterse, </l>
                  <l>Și toți în stol pe-Evpite l-au urmat. </l>
                  <l>La arme deci această gloată merse, </l>
                  <l>Luînd arama cei ce i s-a dat </l>
                  <l>Luciri ce-orbesc dintr-însa să reverse, </l>
                  <l>Și-n cîmp ei lîng-oraș s-au adunat. </l>
                  <l>Apoi s-a pus în fruntea lor Evpite, </l>
                  <l>Bătrînul cel cu minți nesocotite, </l>
                  <l>Căci el credea că tot o să-și răzbune </l>
                  <l>Cumplita moarte-a fiului ucis, </l>
                  <l>Dar plat-avu lucrării lui nebune </l>
                  <l>Căci nici să se răzbune nu-i fu scris, </l>
                  <l>Nici viu să vadă soarele ce-apune! </l>
                  <l>Atene-atunci lui Zevs vorbind, i-a zis: </l>
                  <l>„Părinte Zevs Croniu, al cărui nume </l>
                  <l>E singur spaim-oricărui om din lume, </l>
                  <l>Să-mi spui acum ce gînduri porți prin minte </l>
                  <l>Și-n sfatul tău adînc ce plan urzești? </l>
                  <l>Război amar și sîngiuiri înainte, </l>
                  <l>Ori dulce pace tu-ntre părți dorești?” </l>
                  <l>Răspunse Zevs Atenei deci cuvinte: </l>
                  <l>„Copila mea! De ce mă ispitești </l>
                  <l>Și-ntrebi și-mi cauți sfatul, cercetîndu-l? </l>
                  <l>Dar n-ai avut chiar tu și-ntr-una gîndul </l>
                  <l>Să lași pe Odiseu să se răzbune </l>
                  <l>Pe prinții-aceia, negreșit și greu? </l>
                  <l>Deci fă așa cum vrei. Dar îți voi spune </l>
                  <l>Ce-mi pare-a fi mai drept, cum judec eu. </l>
                  <l>Fiindcă plata faptei lor nebune </l>
                  <l>Le-o dete-acum prin moarte Odiseu, </l>
                  <l>Ei pace-acum prin jurămînt să lege, </l>
                  <l>Avîndu-l pe-Odiseu de-a pururi rege. </l>
                  <l>Iar noi să ștergem orișice-amintire </l>
                  <l>Din orice minte de-acest mare-omor </l>
                  <l>De fii și frați, ca-n pace și iubire </l>
                  <l>Să </l>
                  <l>A zis. Și-Atene foarte cu grăbire, </l>
                  <l>Căci și nainte-avuse-același dor </l>
                  <l>De-a face-așa cum Zevs avuse gîndul, </l>
                  <l>Porni de sus, Olimpul sfînt lăsîndu-l. </l>
                  <l>Aceia deci, mîncînd acum în casă, </l>
                  <l>Erau sătui, cînd astfel începu </l>
                  <l>Să zică Odiseu: „Acum să iasă </l>
                  <l>Vrun om să vadă: vin dușmanii-ori nu?” </l>
                  <l>A zis, și atunci sări de lîngă masă </l>
                  <l>Un fiu de-ai lui Doliu, și-abia ce fu </l>
                  <l>Pe prag, a stat, că-i și zări pe cale </l>
                  <l>Și-așa i-a fost cuvîntul grabei sale: </l>
                  <l>„Curînd la arme, că-s pe coasta văii!” </l>
                  <l>Sculîndu-se deci fiecare ins, </l>
                  <l>Luară-n grabă arme-ale bătăii </l>
                  <l>Cei patru cu-Odiseu, și s-au încins </l>
                  <l>Cei șase, ai lui Doliu toți, flăcăii. </l>
                  <l>Și chiar Laert și Doliu arme-au prins, </l>
                  <l>Deși cărunți și-ai armei nedestoinici, </l>
                  <l>Acolea de nevoie-acum războinici. </l>
                  <l>Deci după ce cu toții-și îmbrăcară </l>
                  <l>Arama cea cu foarte tare glas, </l>
                  <l>Ieșit-a-ntîiul Odiseu, și-urmară </l>
                  <l>Toți unsprăzece cu-ndrăzneală-n pas. </l>
                  <l>Veni Atene grabnic așadară </l>
                  <l>Ivită lîngă ei, și-n trup și-n glas </l>
                  <l>La fel cu Mentor, și cu lance-n mînă. </l>
                  <l>Văzînd deci Odiseu pe mîndra zînă, </l>
                  <l>Simți nespus de multă-mbărbătare </l>
                  <l>Și-a zis, întors spre dulcele-i flăcău: </l>
                  <l>„Tu intri-n lupta cea dintîi în care </l>
                  <l>S-alege cel viteaz de cel ce-i rău. </l>
                  <l>Te poartă deci, ca nu prin rea purtare </l>
                  <l>Să faci de-ocară-ntregul neam al tău! </l>
                  <l>Că și-n puteri și-n fapte mari cu nume, </l>
                  <l>Vestit a fost de cînd e lumea lume!” </l>
                  <l>Răspunse Telemac, mustrîndu-și tata: </l>
                  <l>„De ce-mi vorbești astfel? Așa cum vrei, </l>
                  <l>Vedea-mi-vei tu-n curînd nesăturata </l>
                  <l>Voinț-a mea ca să cinstesc pe-ai mei!” </l>
                  <l>A zis, și-atunci Laert spre cer strigat-a: </l>
                  <l>„Ce zi-i aceasta pentru mine,-oh, zei! </l>
                  <l>Ferice om, să-mi văd cum, buni cu totul, </l>
                  <l>Se-ntrec la bine fiu-mi cu nepotul!” </l>
                  <l>Și iat-apoi cu vorbe-adînc vorbite </l>
                  <l>Atene-atunci și lui i s-a ivit: </l>
                  <l>„Laerte-al meu, tu cel mai mult iubite </l>
                  <l>Din toți iubiții cei ce m-au iubit, </l>
                  <l>Te roag-acum și Fetei cei cumplite </l>
                  <l>Și tatălui său Zevs, și-apoi grăbit </l>
                  <l>Dă-i suliții aieptul și-o repede!” </l>
                  <l>A zis. Și-Atene mari puteri îi dede </l>
                  <l>……………………………………………………………………………… </l>
                  <l>……………………………………………………………………………….. </l>
                  <l>………………………………………………………………………………… </l>
                  <l>……………………………………………………………………………… </l>
                  <l>Deci el bufni căzînd, și troncăniră </l>
                  <l>Cu mare zgomot armele pe el. </l>
                  <l>Atunci, pe cei din frunte năvăliră </l>
                  <l>Și-Ulis și Telemac, și-a fost măcel, </l>
                  <l>Căci foarte-amar cu spăzile loviră </l>
                  <l>Și-amar cu lăncile, și poate-astfel </l>
                  <l>Pe toți acum i-ar fi făcut grămadă, </l>
                  <l>Ca-n veci nici unul zi să nu mai vadă. </l>
                  <l>Dar mîndra fat-a tatălui Cronide </l>
                  <l>Opri atunci pe luptători, strigînd </l>
                  <l>Cu glasu-acel ce orice minți deschide: </l>
                  <l>„Fruntași ai țării, voi! N-aveți de gînd </l>
                  <l>Să puneți frîu mîniei ce ucide? </l>
                  <l>În lături toți și opriți-vă-n curînd!” </l>
                  <l>Așa le-a zis Atene-ntărîtată </l>
                  <l>Și-o groaz-atunci pe toți i-a prins deodată. </l>
                  <l>Și spăzi și suliți le zburau din mînă, </l>
                  <l>Căzînd departe pe pămînt din zbor, </l>
                  <l>Cînd groaznic a zbierat cumplita zînă. </l>
                  <l>Fugea spre-oraș deci tot acest popor, </l>
                  <l>Cum fug pe cari a morții spaimă-i mînă, </l>
                  <l>Dorind să-și scape dulce viața lor. </l>
                  <l>Dar groaznic și-Odiseu striga din urmă, </l>
                  <l>Gonind în vale-nspăimîntata turmă, </l>
                  <l>Ca și-un vultur ce-n zbor străbate norul. </l>
                  <l>Atunci, din cer, un fulger luminos </l>
                  <l>Trimise Zevs de nori adunătorul </l>
                  <l>Și-n fața fetei sale-acolo jos </l>
                  <l>Căzu cumplit atotspăimîntătorul. </l>
                  <l>Văzu atunci că Zevs e mînios </l>
                  <l>Și zise-Atene-atunci cu glasul tare: </l>
                  <l>„Vestitule-Odiseu și rege mare! </l>
                  <l>Te-oprește-acum și curmă nebunia </l>
                  <l>Amarului război! Ca Zevs de sus </l>
                  <l>Să nu-și ațîțe-asupra ta mînia.” </l>
                  <l>A zis, iar el cu drag i s-a supus. </l>
                  <l>Iar ea ce-aprinde-n lume vitejia </l>
                  <l>O pace-ntre popor și el a pus, </l>
                  <l>Atene deci, schimbîndu-i sorții pasul, </l>
                  <l>Și-avînd ca Mentor chipul său și glasul.</l>
               </lg>
            </div>
         </div>
      </body>
   </text>
</TEI>
