<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Scrieri</title>
            <author>Vlahuță,Alexandru</author>
         </titleStmt>
         <editionStmt>
            <edition>
               <date/>
            </edition>
         </editionStmt>
         <publicationStmt>
            <p rend="color(#000000)">
               <ptr target="https://creativecommons.org/licenses/by-sa/3.0/deed.ro"/>
               <lb/>
            </p>
         </publicationStmt>
         <sourceDesc>
            <p rend="start color(#000000)">
               <ptr target="https://ro.wikisource.org/wiki/Autor:Alexandru_Vlahuță"/>
               <lb/>.<lb/>
            </p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
      </profileDesc>
      <revisionDesc>
         <listChange>
            <change>
               <name/>
               <date>2022-12-07T16:25:27.254635184</date>
            </change>
         </listChange>
      </revisionDesc>
   </teiHeader>
   <text>                        
      <body>
         <head>Scrieri</head>
         <author>Vlahuță,Alexandru</author>
         <p rend="start color(#000000)">
            <ptr target="https://ro.wikisource.org/wiki/Autor:Alexandru_Vlahuță"/>
            <lb/>.<lb/>
         </p>
         <p rend="color(#000000)">
            <ptr target="https://creativecommons.org/licenses/by-sa/3.0/deed.ro"/>
            <lb/>
         </p>
         <p rend="justify">ro</p>
         <div type="div1" rend="P6">
            <head>Din goana vieții</head>
            <subtitle>AMINTIRI DESPRE EMINESCU</subtitle>
            <subtitle>1889</subtitle>
            <p>Sunt zece ani de când am fost pentru întâia oară la Eminescu acasă. El sta pe atunci în podu Mogoșoaii, deasupra unei tapițerii, într’o odaie largă în care avea un pat simplu, trei scaune de lemn, o masă mare de brad, cărți multe ticsite pe nouă poliță lungi ca de vr’o patru metri, o mașină de cafea pe sobă, un lighean de pământ într’un colț, ș’un cufăr vechiu; pe pereți nici o cadră. Poetul era singur, într’un surtuc lung peste cămașa de noapte. Prietenul care m’a condus îl cunoștea din copilărie, iși ziceau tu. Am stat aproape o oră, în care eu n’am vorbit nimic. I-am ascultat pe ei discutând asupra unui nou mod de a se măsura iuțeala apelor. Sficios, mă uitam la Eminescu, și mi se părea un zeu tânăr, frumos și blând, cu părul lui negru, undulat, de sub care se dezvălia o frunte mare, palid la față, cu ochii adormiți, osteniți de gânduri, mustața tunsă puțin, gura mică și’n toate ale lui o expresie de o nespusă bunătate și melancolie. Avea un glas profund, muzical, umbrit într’o surdină dulce misterioasă, care dădea cuvintelor o vibrare particulară, un fluid de vieață și de emoțiune, care uneori te înfioară ca niște acorduri curioase, neașteptate. Din ziua aceia am căutat să mă împrietenesc cu el. Mâncam adesea la același birt, și multe seri ni le petreceam împreună „vorbind rău de lume” și fumându-ne dejunul și prânzul de a doua zi. El era pe atunci redactor la ziarul Timpul. Conștiincios și muncitor peste măsură, de multe ori Eminescu ducea singur greutățile gazetei. Câte nopți petrecute cu condeiul în mână! Ș’a doua zi, palid, nepieptănat, plin de cerneală pe degete, c’un teanc mare de manuscris intra în tipografie, unde rânduia materia, redacta informații, făcea corecturi, și numai sara, când gazeta începea să se vânture la roată, atunci își aducea și el aminte că e trudit și n’a mâncat nimic în ziua aceea. Imi pun mâinile la ochi și trec repede peste acest șir de ani, în care Eminescu și-a dat cea mai scumpă și mai nobilă parte din vieața și inteligența lui pentru... o mizerabilă bucățică de pâine. Când veneau căldurile nesuferite ale verii, patronii de la „Timpul” plecau toți pe la băi. Eminescu stătea niclintit în București, mistuindu-se și luptând până la jertfă pentru onoarea și triumful altora, soldat credincios și nefericit. Într’o zi m’am dus la tipografie să’l iau ca să mâncăm împreună. L’am găsit făcând corecturi. Era palid și foarte obosit la față.</p>
            <p>— Uf, nu mai pot, nu mai pot, aș vrea să mă duc undeva la țară, să mă odihnesc vr’o două săptămâni...</p>
            <p>— De ce nu te duci?</p>
            <p>— Dar unde să mă duc? Cu ce să mă duc? Pe cine să las în locul meu?...</p>
            <p>Asta era pe la sfârșitul lui Maiu. După o săptămână gazetele anunțau că Eminescu a înebunit. „Timpul” rămânea cu cele mai frumoase articole, ce s’au scris vr’odată în coloanele sale, și cu părerea de rău că pierde un redactor, pe care nu’l mai putea găsi și fără al cărui condei trebuia să moară. De aici încolo viața lui Eminescu, adânc sdruncinată de un lung exces de muncă și de suferinți, se scurge ca o agonie grea, penibilă, neînchipuit de dureroasă. Prietenii l’au trimes la Viena. Acolo a fost bine îngrijit, aproape restabilit. După doi ani l’am văzut în Iași. Era de o tristeță și de o melancolie sfâșietoare, blând ca și înainte, dar silnic la vorbă, vecinic dus pe gânduri și lipsit de orice voință. Avea deplina aducere aminte a oamenilor, a lucrurilor și a tuturor întâmplărilor din urmă. Mă’ntreba cu interes de cunoscuții lui din București, ș’arăta o nespusă milă pentru cei săraci. Apoi iar, ca și cum și-ar fi adus aminte de o nenorocire mare, se cufunda în gânduri, și nu mai spunea nimic câte o jumătate de ceas. Numai își ridica ochii din când în când, și împreunându-și mâinile ofta de te’neca plânsul: „Of, Doamne!...” Și iar punea ochii în pământ și tăcea. Avea convingerea puternică că e pierdut, pentru el nu mai e de trăit și ca într’o zi are să moară de foame. Ideia că n’are cu ce trăi îl chinuia și zi și noapte. De multe ori mi-a spus, blând încet, c’un glas ce părea vine dintr’o altă lume: „Tare-aș vrea s’adorm odată, și să nu mă mai deștept”. A adormit în sfârșit această jertfă glorioasă a unei societăți frivole și nepăsătoare. Intr’o țară cu atâtea nulități triumfătoare, un poet atât de mare și de cinstit nu putea să moară de cât într’un spital de nebuni. Câte reflecții nu ne cuprinde în fața acestui dureros sfârșit! Oameni ca Eminescu răsar la depărtări de veacu i în existența unui popor. Este oare un păcat așa de mare de a rupe hotarele de gândire ale contimporanilor tăi, ș’a te ridica cu mult de-asupra timpului ș’a societăței în care te-ai născut?...Pedeapsa e din cale-afară grea. Imi pare rău că n’am datele necesare ca să pot schița aici biografia lui Eminescu. După câte știu viața poetului a fost în totdeauna o amarnică luptă cu sărăcia. De câte decepții nu s’o fi isbit el în societatea noastră așa de rece și desprețuitoare pentru oamenii „nepractici!” Amăgit de atâtea ori, sufletul lui perdu de timpuriu ori-ce credință în viitor și, speriat de asprele realități ale vieții, se refugia în liniștitul imperiu al trecutului. Acolo neadormitele lui gânduri trăiau ca într’o legendă frumoasă. Cititor pasionat, el era unul din cei mai adânci cunoscători ai limbei și literaturei noastre din cele mai întunecate vremuri. De multe ori a trebuit să-și dea paraua gurii pentr’un manuscris vechiu, ori o carte rară descoperită în vrafurile mucezite ale vr’unui buchinist. Figurile marilor Voevozi și întâmplările din vechime, de mult ce le gândise, se deșteptau în el ca niște evocări din propria lui viață. Bătrânul Mircea și bătălia de la Rovine cu acei sprinteni călăreți ce „roesc după un semn și în caii lor sălbatici bat cu scările de lemn” sunt visiuni puternice, e o lume vie pe care poietul o vede deslușit în toate detaliele, și de aceea ne-o descrie așa de plastic și de sugestiv. Eminescu a fost pregătit sub toate raporturile pentru a croi un drum nou în literatura Românilor. Nici odată nu s’a văzut la noi un temperament de artist completat de-o cultură așa de vastă și de-o originalitate atât de marcantă. In poesia noastră dulceagă și destul de ofticoasă, versul lui Eminescu se detașează într’un relief isbitor. Simți îndată că ai de aface c’un reformator. Primele lui poesii sunt un strigăt puternic de revoltă artistică. E o necunoscută vibrare de gândire și de sentiment. Altă limbă, altă viață, cuvintele au suflet, coloare, formă, fie-care epitet e o explozie de lumină. Ce vigoare extraordinară și ce frumuseți ritmice, neatinse încă până la el! Eminescu citea în original pe clasicii antici, ș’avea o evlavioasă admirație pentru operile lor mari, liniștite, perfecte. „Când mi’i capul mai amețit, ne spunea el odată, o pagină din Sofocle mă înseninează”. Cunoștea în perfecție limba germană. Iși făcuse studiile universitare în Berlin, ș’avea o deosebită predilecție pentru filosofii Nemți, în special pentru Schopenhauer, care nu puțin va fi contribuit la întunecarea prismei de vedere a decepționatului poet, și la vecinicul lui dor de Nirvana...„setea liniștei eterne” din Satira IV și din economia morală a mai tuturor poesiilor lui. Ce păcat că în viața asta, așa de scurtă și plină de dureri, n’a găsit și el un suflet care să’l iubească, să’l înțeleagă și să’l îngrijească de-aproape, ca pe un copil străin și nenorocit! Astă iarnă l’am întâlnit des, sgrebulit de frig, ducându-se la cafenea, ca să se ’ncălzească.... Ș’acum, când umbra marelui artist nu mai supără pe nimeni, adunați sfaturile și chibzuiți-vă ce podoabe să-i așterneți pe mormânt. Peste voi și peste ironica voastră risipă cad numai bine cele patru versuri mândre și desprețuitoare ale poetului, strălucitor și vecinic ca și Hiperion:</p>
            <lg>
               <l>
                  <hi rend="italic">Trăind în cercul vostru strâmt,</hi>
               </l>
               <l>
                  <hi rend="italic">Norocul vă petrece;</hi>
               </l>
               <l>
                  <hi rend="italic">Ci eu, în lumea mea mă simt,</hi>
               </l>
               <l>
                  <hi rend="italic">Nemuritor și rece</hi>
               </l>
            </lg>
         </div>
         <div type="div1">
            <head>Din trecutul nostru </head>
            <p rend="justify">Lucrare publicată de Atelierele Grafice Socec &amp; Co., Societate Anonimă în 1908.</p>
            <div type="div2">
               <head>În zările trecutului</head>
               <epigraph>„...dară ceilalți lăcuitori, ce au fost mai înainte, unde sunt? Cari nici se mai știu, nici se mai pomenesc, nici măcar cevași dintr-aceia se mai numesc, sau ce limbă va fi avut cine mai știe? Și de va fi fost rămas cinevași, încă atâta s-au amestecat în cei mai de pre urmă lăcuitori, cât îngropați de tot sânt, de nu se mai vede nimic de dânșii nicăiri!”</epigraph>
               <epigraph>Spătarul N. Milescu</epigraph>
               <p rend="justify">Demult, cu opt sute de ani înainte de Hristos, trăia pe văile acestea un neam de oameni războinici, aspri la fire și la chip, cu numele de sciți. Ei stăpâneau, de călare, toată câmpia întinsă din Marea Neagră până-n pustiurile mlăștinoase ale Donului; iar în partea muntoasă, în mândra cetate a Carpaților, hălăduiau agatirșii, o viță mai aleasă, desfăcută din neamul cel mare al tracilor. Retrași din vadul gloatelor pribege, apărați de întăriturile munților și aproape neștiuți de lume, agatirșii duceau acolo o viață așezată și liniștită, îndeletnicindu-se unii cu creșterea vitelor, alții cu viile, ori cu albinele, de răul cărora se zicea că nu poate nimeni pătrunde la ei, — cei mai dinlăuntru strângând aur din prundul râurilor, sau scoțându-l din desfundăturile munților, și toți laolaltă alcătuind o familie de oameni voinici, harnici și sănătoși, care se purtau gătiți în haine strălucitoare, trăiau în belșug și-n bună înțelegere, își iubeau țara lor frumoasă și păzită, din care nu ieșeau niciodată, aveau cârmuitori pașnici, înlesniri multe, și legi puține, pe care le puneau în versuri și le-nvățau pe dinafară cântându-le. — Alta cu totul era viața sciților în largul câmpiilor. Ei n-aveau îngrădire, nici așezare statornică în vreun loc, ci, ca pulberea purtată de vânt, roia mulțimea lor pe văile apelor, ducânduși turme și care, și tot cuprinsul în voia întâmplării, fără nici o legătură-n urmă, fără nici o țintă-nainte. Cărturarii vremurilor acelora ni-i arată roșcați la față, greoi și mătăhăloși la trup, cu brațe lungi și butucoase, cu pieptul larg păros și capul plecat înainte, — dealtfel iuți la mișcări, călăreți buni și arcași iscusiți. Îmbrăcămintea lor era un fel de contășe lungi până la genunchi, încinse la brâu c-un șerpar îngust, nădragi strânși la gleznă, pe cap o cușmă țuguiată și în picioare meși de piele groasă; iarna purtau sărici largi și lungi până-n călcâie, hrana și băutura lor de căpetenie era laptele de iapă. Ei străbăteau depărtări mari, așa în gloată; năprasnici ca o vijelie se năpusteau peste alte neamuri, pustiind totul în calea lor, bând cu lăcomie sălbatică din sângele celui dintâi dușman căzut, împrăștiind groaza duiumului lor până-n câmpiile bătrânei Asii — leagănul vechilor noroade, care au împânzit pământul. Biruitori, încărcau prăzile pe spinarea robilor și se-ntorceau în țara lor. Aici, fiecare scit aducea în fața regelui capetele vrăjmașilor pe care i-a ucis el, și, după numărul acestor dovezi de vitejie, își primea partea lui de pradă. Apoi, jupuind pielea de pe aceste capete, o răzuia cu o coastă de bou, și-și făcea șervete pentru masă, iar din tidva uscată -cupă de băut. Ei purtau în vază pieile acestea, atârnate de frâul calului, și se făleau cu ele. Cei care aveau mai multe le coseau una de alta, și-și făceau o manta lung, de găteală.</p>
               <p>În fiecare an, la o zi anumită, serbau cu toții pe zeul războiului, înfățișat printr-o sabie veche, pe care-o înfigeau deasupra unei grămezi mari de lemne, și-i jertfeau cai și oameni, câte unul la sută din robii prinși în războaie, pe robii aceștia, sortași morții, după ce-i stropeau cu vin pe cap, îi ucideau; cu sângele lor udau sabia la care se-nchinau, apoi le tăiau brațul drept, cu umăr cu tot, și-l aruncau încolo, departe de trup; risipite astfel, trupuri și brațe rămâneau pe câmp, de mâncare fiarelor și păsărilor de pradă. Când regele murea, îl spintecau, îi curățau pântecele, îl umpleau cu mirodenii, și-l purtau într-un car descoperit pe la toate triburile lor; cei care îi întâmpinau își crestau fruntea, în semn de jale, și-și înfigeau săgeți în brațul stâng, într-un mormânt larg îl așezau pe un pat de crengi între gratii de suliți, înconjurat de arme și odoare scumpe, iar ca să aibă cine-l iubi și îngriji pe lumea cealaltă, ucideau și-ngropau lângă el pe una din soțiile lui, un bucătar, un paharnic, slugi credincioase, cai și 50 de călăreți înarmați.</p>
               <p>Când pe la sfârșitul veacului al șaselea înainte de Hristos, Dariu, regele perșilor, veni în fruntea unei spăimântătoare oști, să pedepsească pe sciți, pentru năvălirile ce mereu le făceau în bogatele ținuturi ale Asiei, aceștia, dând foc fânațurilor și astupând fântânile, se traseră cu tot cuprinsul lor în desimea pădurilor depărtate. Dariu își osteni în deșert gloatele, orbecăind în pustiul câmpurilor sterpe. Lipsa de hrană și de adăpost îl hotărî să se întoarcă. Un sol scit îi aduse atunci un guzgan, o broască, o pasăre și cinci săgeți. Cum solul nu vorbea, Dariu înțelese că sciții îi închină, cu aceste semne, pământul, apele, aerul și armele lor.</p>
               <p>— Nu, zise Gobriaș, o slugă pricepută a lui Dariu, eu cunosc tâlcul acestor pilde obișnuite la sciți, și iată ce ne spun ei cu solia lor: „Dacă nu veți ști zbura, ori nu veți fugi pe sub pământ ca șobolanii, aici veți rămânea cu toții, uciși de săgețile noastre”.</p>
               <p>Și regele perșilor se întoarse cu oastea sfărâmată de truda și de greutățile unei călătorii lungi și fără noroc. Din asta se vede cât era de greu, chiar pentru o putere mare ca a lui Dariu, să lovească pe sciți în țara lor întinsă, fără drumuri și fără așezări de baștină. Călăreți buni, trăgaci iscusiți, îndurători la frig și la osteneală, sciții ar fi putut întemeia cu vremea o stăpânire puternică și trainică pe văile acestea. Dar nu-i trăgea inima la muncă, și prin nimic nu legau ziua de ieri cu cea de mâine. Numai o mică parte din neamul lor erau plugari, și aceștia strângeau roadele câmpului, nu pentru hrana lor, ci pentru ca să le vândă grecilor de prin limanurile Mării Negre. Iar grosul neamului scit trăia mai mult în pribegie, vânturându-se de colo-colo, săracii pe jos, bogații călări, sau tolăniți sub covilturile de piele ale carelor lungi cu câte șase osii — palate călătoare pe netezișul câmpiilor pustii. Ce urme să lase un astfel de popor despre trecerea lor pe pământ!</p>
               <p>Într-o scurtă poveste își încheiau sciții toată istoria trecutului lor: „Cu vreo mie de ani înaintea lui Dariu, trăia Targitaus, fiul lui Joe și al fetei râului Boristene. El avea trei feciori, și nu se puteau înțelege care dintre ei să fie sciților rege. Într-o zi căzură din cer un plug, un jug, o secure ș-un pahar, toate de aur. Voi fratele mai mare s-apuce el aceste daruri, dar iute-și trase mâna -că darurile erau ca focul de fierbinți. Se fripse și fratele mijlociu. Veni rândul celui mai mic. Acesta întinse mâna, le luă, și fu rege”.</p>
               <p>Atâta știm despre începutul depărtat al sciților, și poate că nici ei nu știau mai mult.</p>
            </div>
            <div type="div2">
               <head>Geții. Dacii</head>
               <p>Tot pe vremurile-acelea, în hotar cu sciții, se-tindea țara tracilor către miazăzi și apus, până-n stâncile Balcanilor -muntele Hemus, cum îi ziceau pe atunci — pragul strălucitului regat al Macedoniei. Popor mare și vrednic în războaie erau tracii, dar desfăcut în neamuri multe, și la prea mulți stăpâni împărțit.</p>
               <p>Cu patru sute de ani înainte de Hristos, regatul Macedoniei, întorcându-se și-ncepând a-și lărgi granițele, împinge duiumul tracilor încoace.</p>
               <p>Geții, o ramură puternică din tulpina tracă, năpădesc în ținuturile sciților, îi mătură pentru totdeauna din câmpiile Dobrogei și urzesc ei țară și stăpânire nouă pe valea Dunării, din Marea Neagră-n poalele Carpaților. De aici, se repăd călări și mai pradă în câteva rânduri ținuturile mărginașe ale bogatei Macedonii. Dar în vara anului 335 (înainte de Hristos) Alexandru cel Mare năvăli într-o noapte și, înaintând prin lanurile de grâu de pe Bărăgan, îi prinde pe neașteptate între zdrobitoarele lui falange, îi bate și-i gonește până la un oraș de lemn, căruia-i dă foc, și se-ntoarce biruitor, încărcat de prăzi, de robi și de ostatici. Mai târziu, după moartea lui Alexandru cel Mare și frângerea uriașei lui împărății în patru, se ispitește și Lizimac să răpuie pe geți, dar, de astă dată,aceștia-și pustiesc țara și-l lasă să înainteze, până ce oastea lui, biruită de foame, nu mai poate lupta. Atunci îi împresoară și-l duc într-un oraș a lor, Helis. Aici Dromihete, regele geților, primește cu mare cinste pe Lizimac și pe ai lui, le așterne pe jos covoare scumpe din Macedonia, și-i ospătează la o masămpodobită, dându-le bucate alese pe talere de argint și vinuri aromate în cupe de aur. Iar el, cu geții lui, s-așează la o masă de rând, ospătând pe talere de lemn mâncări de legume simplu gătite, și bând apă din pahare de corn. La sfârșit se scoală și-ntreabă cu blândețe pe Lizimac: care ospăț i-a plăcut mai mult, al macedonenilor, sau al geților?</p>
               <p>— Al macedonenilor îi răspunde Lizimac.</p>
               <p>— Atunci, zice Dromihete, de ce-ți lași traiul tău bun de-acasă și bogățiile cuprinsului tău, și vii să cucerești o țară, care-și hrănește așa de rău pe supușii ei?</p>
               <p>Geții erau viteji, mândri și netemători de moarte. Dintre toate popoarele peste care-a trecut Dariu cu marea lui oaste, când a venit împotriva sciților, numai geții au îndrăznit să se lupte cu el, și nu și-au plecat arcurile, decât răpuși de covârșitoarea mulțime a perșilor. Că nici mânia cerului nu domina trufia lor, ci când tuna și fulgera, ei, încălecând pe cai, făceau gălăgie mare și, furioși, trăgeau cu săgețile-n nori. Solii lor, care cântau din chitară înainte de a-și spune solia, întrebați de Alexandru cel Mare dacă se tem de el, i-au răspuns cu mândrie: „Geții nu se tem decât de cer, să nu cadă pe ei”.</p>
               <p>Așa era poporul care-a stăpânit mai de mult locurile acestea. Răsărit din marele trunchi al familiei trace, neamul acesta de viteji s-a desfăcut cu timpul în două ramuri: geții s-au împânzit mai mult pe dreapta Dunării, din jos de cataracte; iar în stânga, spre întăriturile munților, și-au fost ales dacii pământul stăpânirii lor. Aceștia însă, împinși mai târziu de gloatele iasigilor, au părăsit șesul și au intrat de-a binele, la munți, în țara agatirșilor, pe care lesne-i vor fi supus și sorbit în unda lor proaspătă, plină de putere și de tinerețe. Și astfel, precum odinioară, din familia tracilor, Carpații au tras vița cea mai aleasă, și au îngrădit-o în adăposturile lor, tot așa, mai în urmă, din același izvor de oameni, acei care prin bărbăția lor și prin înaltele lor însușiri sufletești erau chemați să iasă mai în vază în câmpul istoriei, pe aceeași dâră s-au tras și în aceiași munți și-au pus temeiul țării lor.</p>
               <p>La vechii traci fusese mai de mult un preot înțelept, Zamolxis. Învățăturile lui spuneau că viața aceasta e o încercare, o trecere vremelnică și plină de zbuciumări către viața cea de veci, singura frumoasă și întru adevăr fericită. A trăi cumpătat, a privi suferința ca o binecuvântare și moartea ca o mântuire, ca o dulce chemare a milostivului Gebeleizis în împărăția liniștii celei de veci, eră, pentru credincioșii lui, izvorul adevăratei înțelepciuni și taina adevăratei puteri pe pământ. Din izvorul acesta și-au tras dacii credința, tăria și rostul vieții lor. Vrednici coborâtori ai tracilor, ei își făcură un zeu din Zamolxis, o religie din învățăturile lui . Întăriți sufletește, pregătiți astfel pentru vitejii mari, și stăpâni pe-o țară frumoasă, bogată și darnică -anume parcă făcută pentru un asemenea popor — dacii ajung, în mai puțin de-un veac, să-și întindă puterea peste toate neamurile ce roiau în câmpiile Dunării, și să închege o singură domnie, din cătările Carpaților până-n limanurile Mării Negre.</p>
               <lg>
                  <l>Și el îmi dete ochii să văd lumina zilei</l>
                  <l>Și inima-mi umplut-au cu farmecele milei,</l>
                  <l>În vuietul de vânturi auzit-am al lui mers</l>
                  <l>Și-n glas purtat de cântec simții duiosu-i vers ­</l>
                  <l>Și tot pe lâng-acestea cerșesc înc-un adaos</l>
                  <l>Să-ngăduie intrarea-mi în veșnicul repaos!</l>
               </lg>
               <lg>
                  <l>Să blesteme pe-oricine de mine-o avea milă,</l>
                  <l>Să binecuvânteze pe cel ce mă împilă,</l>
                  <l>S-asculte orice gură ce-ar vrea ca să mă râdă,</l>
                  <l>Puteri să puie-n brațul ce-ar sta să mă ucidă,</l>
                  <l>Ș-acela între oameni devină cel întâi,</l>
                  <l>Ce mi-ar răpi chiar piatra ce-oi pune-o căpătâi.</l>
               </lg>
               <trailer>(Din Rugăciunea unui dac de Eminescu).</trailer>
               <p rend="justify">Cu optzeci de ani înainte de Hristos, porunci profetul Deceneu, sfetnicul marelui rege Boerebiste să se stârpească viile pentru ca nu cumva ispita băuturii să smintească firea cea bună a poporului și să-l abată din vrednicia lui. Și dacii se plecară poruncii, căci pe cât erau de aprigi și de cumpliți în războaie, pe atâta de blânzi și de supuși regelui și profetului lor. Numai așa se înțelege cum au ajuns ei, pe vremea aceea de vifor și de întunecate frământări de neamuri, la o stăpânire așa de întinsă și la o putere așa de temută.</p>
               <p>Dacii erau oameni trupeși, bine legați, și robaci la muncă, purtau părul lung, lăsat în plete pe umeri și pe spate, retezat în dreptul frunții — barba mare, stufoasă, îl dădea o înfățișare aspră și posomorâtă. Îmbrăcămintea lor era o tunică până la genunchi, strânsă c-o cingătoare peste mijloc, ițari largi, legați la gleznă cu sfoară. Sau vârâți în opinci, pe deasupra o manta lungă fără mânici, încopcită pe umăr, -fruntașii purtau o căciulă țuguiată, cei de rând umblau cu capul descoperit. Femeile erau înalte, zvelte, mândre la port, cu o dulce mlădiere-n mișcări și cu multă blândețe și duioșie în chipul lor frumos, în ochii lor mari, galeși, umbriți de gene lungi. Purtau o haină ușoară până în călcâie, pe deasupra o dulamă până la genunchi, strânsă la brâu, pe cap o broboadă de in sau de cânepă, mărgele la gât, și flori în cosițe. Ele vedeau de casă, torceau, țeseau, creșteau copiii; bărbații, când nu erau în război, duceau la pășune hergheliile, cirezile de vite și turmele de oi, semănau în câmpiile roditoare de la poalele Carpaților grâu pentru negoț, și miei pentru hrana lor -străvechea mămăligă. Toamna umblau în cărăușie: scoborau la mare belșugul holdelor, aurul munților, cai, lână, miere și ceară, și luau în schimb arme, stofe alese, vase de bronz, scule de podoabe, de care n-aveau ei. Iarna, în căsuțele lor de bârne sau de vălătuci, adunați pe lângă vatră, își povesteau isprăvile, luptele și primejdiile prin care au trecut, și câte au mai auzit și văzut prin locurile depărtate pe unde au umblat. Cât a trăit Boerebiste, au stat toți la un cuget, îngrădiți în aceleași legi și în aceeași alcătuire de viață. Dar la moartea bunului și înțeleptului rege, țara, întregită de el, e întinsă de mulți, și se rupe-n bucăți. Încep iarăși dezbinările tracilor de odinioară. Lupte crâncene înviforează gloatele și se întorc la vechea lor sălbătăcie. Un veac de sânge și de foc rece ca o vijelie cumplită peste viața acestui nenorocit popor.</p>
               <p>Și tocmai în vremea asta se ridică de la miazăzi primejdia cea mare, hotărâtoare de viață și de moarte. Roma își ațintește privirea asupra Daciei. Valul stăpânirii i s-a întins de mult peste ținuturile Iliriei și ale bogatei Macedonii. Călcările pe care le fac dacii prin părțile acelea, și săgețile pe care le mai repăd dincolo de hotarul țării lor, răspund acum departe, tocmai pe ramurile Tibrului, în inima celei mai mândre și mai largi împărății de pe fața pământului. Dar trec și romanii, de la o vreme, prin grele încercări. Atâta lume, atâta putere, e greu să mai încapă într-o mână. Mințile se tulbură de strălucirea atâtor bogății adunate cu hapca de prin țările supuse. Un vânt de răzvrătire suflă din toate părțile. Marele Cezar e ucis în senat, tocmai când se pregătea să plece împotriva dacilor. După norocosul August, soarele-nviorător al Romei îmbătrânite, urmează un șir de împărați netrebnici. Cruzimea, orgia, adânca ticăloșire a sufletelor nu mai cunosc nici o stavilă. Oamenii de seamă se împrăștie de frica celor nelegiuiți. Nimeni nu mai crede în dreptate. Și-n întunericul acesta, în care blândul Isus e răstignit pentru c-a adus pace și iubire pe pământ, falnica pajură romană pare a-și fi lăsat în jos aripele-i ostenite. Dar se vede că tocmai zguduirile acestea, tulburând până la fund viața popoarelor, au darul de a scoate la lumină puteri neașteptate, ridicând din clocotul mulțimii pe marii povățuitori, chemați a hotărî de soarta neamului lor.</p>
            </div>
            <div type="div2">
               <head>Decebal. Traian. Luptele lor</head>
               <p>Au trecut optzeci de ani de la nașterea lui Hristos. Dacii, desfăcuți de geți, își au țara lor toată dincoace de Dunăre. Dincolo, până-n mare, e Moesia romană. În fruntea lor stă acum Decebal, om harnic și cu vederi largi, ostaș ager și neînfricoșat în războaie, stăpân hotărât, înzestrat cu toate însușirile unui minunat cârmuitor. Pe tronul Împărăției Romane stă molaticul Domițian, ostaș fricos și om neînsemnat.</p>
               <p>Decebal își întocmește țara, aduce de pretutindeni meșteri iscusiți, alege pe oamenii cei mai pricepuți și-i pune la treabă, întărește orașele, armează pe toți supușii lui în stare de a se lupta, leagă prietenie cu neamurile nestăpânite încă de romani, și în această obștească înviorare, în această măreață însuflețire, un popor nou pare că se ridică la poalele și înlăuntrul Carpaților.</p>
               <p>Iar în anul '86, mai ușurându-se de griji, regele munților se repede cu arcașii lui în Moesia vrăjmașă, împrăștie oastea împărătească, ucide pe Sabinus, apărătorul acestor ținuturi, pustiește țara și pune stăpânire pe cetățile ei. Atunci se hotărăște însuși Domoțian să vie-mpotriva dacilor. El pleacă din Roma, cu oaste multă și cu planuri mari de biruință; dar în pragul Moesiei se răzgândește și trimite să se măsoare cu fiorosul Decebal, pe Cornelius Fuscus, un general bătrân, încercat în războaie.</p>
               <p>Trec Dunărea și înaintează încoace falnicele steaguri romane, zorite de dorul izbânzii. Dar iată că de sub poalele unei păduri o năprasnică vijelie de săgeți s-abate asupra lor. Viteazul Fuscus e ucis, și oastea lui sfărâmată. Câmpiile Moesiei sunt din nou pustiite. Silit să încheie pace, Domițian se leagă a da lui Decebal meșteri și oameni învățați, ca să-i întărească țara și să-i lumineze neamul; afară de asta, se mai leagă a-i plăti ș-un tribut în bani, pe fiecare an. Iar pentru a-și ascunde umilința, fudulul împărat trimite veste la Roma c-a biruit pe daci, pune să i se ridice statui și arcuri de triumf, și îmbătat de vinul oaspeților și de laudele lingușitorilor, își adoarme astfel mustrarea și rușinea în cea mai deșartă slavă ce s-a pomenit vrodată în istorie.</p>
               <p>Ci tu veghează rege cutezător și paznic ne'nfricoșat al Carpaților, veghează și te pregătește pentru lupta cea mare, că de-aci-nainte ai a da piept cu adevăratul tău potrivnic!</p>
               <p>Se-ncheie un veac de la nașterea Mântuitorului. Împărat la Roma e Traian, om hotărât, cumpănit la minte — făptură mândră de ostaș și fire aleasă de stăpân bun în toată puterea cuvântului, de adevărat părinte al poporului său. Cel dintâi gând, grija lui neadormită e să spele cât mai de grabă rușinea tributului dac, și să sfărâme pentru totdeauna cuibul acelui rege trufaș, care sta încă dârz și neclintit în marginea împărăției romane. La izbândirea acestui gând pășește cu multă luare aminte. Trimite înainte lucrători să abată stâncile și să taie un drum prin strâmtoarea cea lungă și prăpăstioasă a cheilor Dunării, din sus de Porțile de Fier, pe unde aveau să fie trase și cele cu provizii din Moesia; iar el cu oastea pornește în primăvara anului 101; la Viminacium, unde vine azi satul Costolați din Serbia, așterne-un pod de vase peste Dunăre și, în fruntea legionarilor, pășește, el întâi pe pământul Daciei. Așezările de câmp sunt toate părăsite. Țara pare pustie. Dacii sunt strânși în munți, în locuri apărate, de unde trimit iscoade să pândească mișcările romanilor. Traian cercetează bine locurile, știe că intră într-o țară primejdioasă, și înaintează încet, cu pază mare, lăsând întăriri în urmă, pentru ca nu cumva, la o retragere silită, să rămâie descoperit. Înainte de a intra în munți, îl întâmpină o solie din partea burilor, un popor supus dacilor: pe un burete mare scriau împăratului în latinește că nu-i cuminte să strice pacea încheiată și să le calce țara, și-l sfătuiesc mai bine să se întoarcă. Povața o fi vrut ea să fie îndrăzneață, dar solul, când a văzut chipul măreț al lui Traian, a înlemnit de spaimă ș-a căzut de pe cal.</p>
               <p>Încep zările să se închidă. Păduri nesfârșite se înalță între pământ și cer, și parc' amenință cu tăcerea și cu întunericul lor.</p>
               <p>Șir după șir se înfundă sclipitoarele coifuri în umbra văilor întortocheate și înguste. Cercetașii furnică în toate părțile și străji sunt puse pe înălțimi, ca nu cumva prin locurile acestea viclene, oastea să fie lovită pe neașteptate.</p>
               <p>Deodată un strigăt de trâmbiță dă știre de sus să se gătească de luptă... Un freamăt de arme ­ și rândurile se strâng apropiindu-și scuturile și învălindu-se ca într-o platoșă uriașă: nu mai sunt oameni, e un zid de fier care înaintează. Pe Timiș în sus, în meterezele lor de la Tapae, dacii stau la pândă cu arcurile întinse. Pe aici e drumul cel mai scurt spre inima țării, spre mândra Sarmisegetuza, cuibul lui Decebal. Aici valea se lărgește puțin; în dreapta Timișului, sub streașina unui munte, se înalță, ca o prispă, minunata așezare pe care și-au ales-o dacii pentru întăriturile lor. Din jos, în marginea pădurii, încep deodată crengile să foșnească, înfiorate ca de-o suflare de vânt, și cele dintâi coifuri sclipesc în luminiș.</p>
               <p>Un șuier ca de vijelie, ș-o răpăială de grindină cutremură valea. O pânză mișcătoare de săgeți zbârnâie deasupra pământului, între cele două puteri. Dar pânza se scurtează. Zidul de scuturi ce scapără de izbirea săgeților, se împinge tot mai adânc, tot mai îngrozitor în clocotul dacilor. Se prăbușesc mulți din oastea romană. Dar șiruri proaspete izvorăsc mereu din pădure, s-ar crede că toți copacii se prefac în legionari și vin din ce în ce mai mulți, din ce în ce mai îndârjiți, iată-i aproape, nu-i mai desparte decât o lungime de suliță. Dacii aruncă arcurile și se apără cu lăncile, întăriturile trosnesc din toate părțile și, prin spărturile lor, se îndeasă năvala morții; brațele se-ncleștează într-o luptă oarbă, deznădăjduită. Și peste această urgie îngrozitoare, deasupra acestui învălmășag de strigăte și de răbufneli, cerul se întunecă deodată, ș-o ploaie năprasnică vine să spele valea de sânge, dacii — câți au mai rămas cu zile — o rup de fugă, încredințați că și zeii s-au ridicat împotriva lor. Se povestește că în lupta asta Traian, văzând că nu mai au ostașii lui cu ce să-și lege rănile, își rupse cămașa de pe el și-o împărți răniților.</p>
               <p>De la Tapae, legionarii se ridică pe Timiș în sus până la gura Bistrei, și pe valea ei, tăiată între două șiruri de munți, se-ndreaptă înspre cetatea lui Decebal. O solie din oameni de rând, capete descoperite, îi întâmpină cu rugă de pace. Traian îi trimite îndărăt să spună regelui lui că nu primește pacea, decât cu supunerea țării. Și-n mersul lui pe Bistra, dă foc unei cetăți părăsite, cruță un sat în care erau numai bătrâni, femei și copii, împrăștie o ceată de călăreți ce vor să-i ație calea, apoi — văzând că se lasă vreme de iarnă și-i tot mai greu de înaintat, pune lagăr întărit la jumătatea văii și, pe tot drumul făcut până aici, rânduiește oaste de pază; iar cu fruntașii se întoarce să ierneze într-un oraș din Panonia — Ungaria de azi.</p>
               <p>Iarna trece în liniște, în liniștea pregătirilor. Și cum dă codrul în mugur, împăratul e în lagăr. De aci încolo încep greutățile cele mari. Valea înainte se strâmtează, drumul e astupat de bolovani și de copaci răsturnați. Cete de arcași izvorăsc din toate părțile, stânci se prăbușesc din înălțimi peste călăreți. Cu o muncă și cu o putere de uriași, legionarii desfundă calea, înfruntă moartea sub toate chipurile ei și trec înainte, spulberând orice împotrivire, îngrozind pe vrăjmaș, mai mult decât cu armele, cu păsul lor hotărât și cu înfățișarea lor măreață. După o luptă crâncenă, cuceresc o cetate în care găsesc pe sora regelui și câteva steaguri romane, amintiri umilitoare din zilele lui Domițian. De astă dată vine un sol ales dintre fruntași, îngenunchează, întinde mâinile, cerșește pacea, dar nu cu închinarea țării. Traian face un semn, și oastea pășește înainte. Încă un urcuș greu, peste dărâmături de stânci și sub o cumplită grindină de săgeți — și iată că în sfârșit nebiruiții legionari răsuflă în larg, pe înălțimea unui tăpșan descoperit, în fața mândrei cetăți a lui Decebal. Dacii se năpustesc din cuibul lor și mai încearcă o luptă îndârjită, dar sunt zdrobiți și de astă dată. Atunci porțile cetății se deschid și regele apare. El vine încet, abătut, și, cu ochii în pământ, întunecat de durerea umilinței, se pleacă înaintea biruitorului, ș-așteaptă. În urma lui, în genunchi și cu mâinile întinse, în mută rugăciune ca-n fața lui Dumnezeu, stau căpeteniile și norodul cetății.</p>
               <p>Văzând împăratul atâta supunere, se-nduplecă și încheie pace. Decebal se leagă: „A înapoia toate armele, mașinile, meșterii și fugarii primiți de la romani, a-și dărâma toate întăririle, a părăsi ținuturile cotropite de la vecini și a cunoaște de prieteni și de dușmani pe prietenii și pe dușmanii poporului roman”.</p>
               <p>Traian puind temei pe cuvântul regelui, lasă numai o mică pază în cetăți, și se întoarce cu oastea la Roma, unde poporul îl sărbătorește și-i dă numele de „Dacicus”.</p>
               <p>Curând însă după asta, sosește veste că Decebal, rupând toate legăturile păcii, cu mai îndârjită pornire se pregătește de luptă, adună arme, întărește cetățile și răscoală neamurile vecine împotriva romanilor.</p>
               <p>Din nou Traian e în fruntea legionarilor. El pune din vreme pe Apolodor din Damasc să dureze un pod de piatră peste Dunăre, în dreptul orașului dac Drubetis, unde-i azi TurnulSeverin; și în primăvara anului 105, calea fiind deschisă și apărată din toate părțile, înaintează cu oastea spre capitala Daciei, hotărât de astădată a răzbate la ea prin trecătoarea de la Turnu-Roș. Dacii, crezând că vor fi loviți tot prin valea Timișului și a Bistrei, astupaseră drumul pe-acolo, așezând pază mare și curse viclene prin ascunzătorile munților. Romanii pășesc încet. Pe la jumătatea verii sunt în valea Oltului; în mersul lor dau de-un lan de grâu și-l seceră; puțin mai în sus găsesc un oraș întărit, ridică berbecii și bat în ziduri până ce-l supun, dacii se-mprăștie prin văgăunile munților. Acum deschide ochii Decebal și vede cumpăna-n care a intrat, primejdia îngrozitoare care se apropie și pe care singur a ridicat-o asupra țării lui. El încearcă în vremea asta toate mijloacele de scăpare, iertate și neiertate. Plătește oameni fără de lege să ucidă pe Ttaian. Aceștia sunt prinși. Atrage prin vicleșug pe Longinus, fruntaș de oaste și sfetnic al împăratului și, văzând că nu poate afla nimic de la el, trimite vorbă că-l va omorî în cele mai groaznice chinuri, dacă romanii nu-i vor părăsi țara. Longinus se otrăvește, după ce scrisese lui Traian să meargă înainte fără o teamă și fără nici o îndurare.</p>
               <p>Ș-a mers împăratul. Ca o putere dumnezeiască a pășit înainte, înlăturând toate piedicile, rupând toate stăvilarele ce i se puneau în cale. Și iată-l pentru a doua oară în fața Sarmisegetuzei. — Multe triburi dace, încă de la început, văzând că nu mai e nici o scăpare, se plecaseră de bună voie steagurilor romane. Dar floarea oștirii, tăria neamului stă aici, în cetate, și așteaptă cu nerăbdare ceasul de luptă, ceasul de jertfă măreață, pentru cinstea țării, dacă nu se mai poate pentru mântuirea ei.</p>
               <p>Încep romanii să se pregătească. Din turnul palatului, Decebal cată cu neliniște jos, în larga deschizătură de plai, unde mulțimea de coifuri, ce mișună scânteind în bătaia soarelui înfățișează o priveliște de pe alte tărâmuri; și-n clocotirea aceea de foc și de aur legionarii par mai mari, mai mulți, mai repezi în mișcări, o lume de uriași înveșmântați în flăcări.</p>
               <p>Cea din urmă solie, trimisă pentr-o încercare de pace, aduce răspuns aspru, scurt, hotărât: supunere sau moarte. O clipă stă regele pe gânduri, în tăcerea îngrijată a sfetnicilor, apoi, ridicând fruntea, rostește cu mândră durere: „Să murim!” Arcașii de pe metereze vestesc romanilor, c-un rând de săgeți, cuvântul regelui. Un freamăt surd se ridică din vale. În șiruri lungi, oastea se mișcă spre cetate. Berbecii — namile spăimântătoare, își întind spre ziduri capetele lor de fier. Urcând din greu, scuturile despică pârte prin desimea săgeților. Deodată pornesc toate catapultele cetății să-mproaște cu pietre, la început mai mici, apoi din ce în ce mai mari; aprigii năvălitori se opintesc să răzbată înainte, când iată că o groaznică prăbușire de bolovani și de stânci purcede de pe ziduri; hăuie valea și se cutremură toată ca de-o năprasnică dărâmare de munți, -învălmășite, rândurile romane se frâng îndărăt. O fulgerare de speranță lunecă pe fața lui Decebal. Inimile dacilor se înviorează și strigăte de bucurie izbucnesc din toate părțile.</p>
               <p>Dar prinde-a bubui pădurea de lovirile topoarelor, copacii abătuți sunt târâți pe tăpșan, grinzi mari se-ncheie unde de alta, o cetate nouă crește ca din pământ în fața Sarmisegetuzei. Și iată că din pereții acestei cetăți vrăjite, întărituri mișcătoare se despart, încep să umble, purtate de-o putere nevăzută, își împing la deal colțurile lor ascuțite, înfruntând săgețile și pietrele răpezite de pe metereze. Dacii simt că îndărătul acestor minunate întărituri e oastea romană care înaintează, și cea din urmă speranță se duce cu cele din urmă săgeți. Porțile și zidurile prind să se clatine de izbiturile berbecilor: sună ora pieirii. Vitejii apărători sunt biruiți, dar nu supuși. Zoriți, de pretutindeni dau foc cetății, scumpei lor cetăți pierdute; ș-acum, sub steagurile ei de flăcări în luptă pentru biruința morții — parte se azvârl cu piepturile desfăcute, în sulițele năvălitorilor, alții aleargă în mijlocul pieței, unde, în jurul unui vas mare plin cu otravă, duhul lui Zamolxis îi cheamă și-i adapă cu băutura vieții celei de veci, Decebal, c-o frântură de oaste, părăsise cetatea și se întărise mai înlăuntrul munților, pe-o înălțime apărată de stânci; dar când văzu că și aci e descoperit și din toate părțile împresurat de legionarii lui Traian, își sprijini spada cu mânerul în pământ și, desfăcându-și haina în dreptul inimii, mai privi o dată spre cuibul lui în flăcări și se lăsă cu toată greutatea trupului în fierul ascuțit. Moartea regelui încheie istoria neamului dac. Fruntașii care mai rămân în viață, își răscumpără zilele cu bogățiile cetății. Capul lui Decebal e adus înaintea lui Traian. Lung îl privește împăratul, și mult stă pe gânduri, ca și cum ar căta să pătrundă tot înțelesul adânc și mișcător al atâtui zbucium, din ochii aceștia liniștiți, ce par a-și fi întors luminile spre o altă viață. Și zice înduioșat: „A fost un om!”</p>
               <p>O sută douăzeci și trei de zile au ținut la Roma sărbătorile acestei mari biruințe; iar pentru vestirea ei de-a lungul veacurilor s-a înălțat în mijlocul Forului „Columna lui Traian” ale cărei sculpturi, de jur împrejur și de jos până în vârf, înfățișează în icoane neperitoare istoria luptelor crâncene și nespuselor greutăți, prin care-au știut legionarii să-și facă drum la o așa de măreață izbândă, de la care purcede-o lume ș-o viață nouă.</p>
            </div>
            <div type="div2">
               <head>Dacia romană</head>
               <p>Pe pământul Daciei, în țara asta scumpă, plătită cu atâta sânge, supusă în sfârșit după atâtea jertfe, Traian aduce roiuri proaspete de oameni, din toate părțile întinsei lui împărății, și mai ales din Iliria. Un popor nou se așterne peste sfărâmiturile neamului dac, un nou răsad din vița romană prinde rădăcină în munții și în văile Dunării. Pe ruinele Sarmisegetuzei se ridică Ulpia Traiană, și în scaunul lui Decebal stă acum un cârmuitor împărătesc, „Legatus Augusti”. Minți pricepute și brațe harnice întocmesc țara și-i dau cu totul o altă față. Drumuri largi, pietruite, colindă netezișul câmpiilor și desfundăturile munților. Orașele sunt înzestrate cu băi, cu temple, cu teatre, și prin cetăți se așează oaste. Valuri uriașe de apărare se ridică de-a lungul hotarelor deschise bântuirilor. Brazdă nouă se răstoarnă din pământul în care dorm oasele atâtor viteji, holde îmbelșugate îmbracă văile Dunării. Meșterii se alcătuiesc în bresle. La gropile de aur din munții Ardealului lucrează săpători aduși din Dalmația — aurarii, cea mai aleasă și mai cu vază dintre toate breslele țării. Ostașul roman muncește alături cu băștinașul dac, se-ngrădește cu el în aceeași gospodărie, s-așează la aceeași vatră, își împart bucuriile și durerile, pâinea și sarea sub același acoperământ, și cel ce a biruit ieri cu armele biruie acum cu alcătuirile vieții lui, cu mintea lui luminată, cu limba lui sonoră și limpede — o cucerire înceată, blândă, firească, întinsă fără siluire, primită fără suferință.</p>
               <p>Și astfel istoria omenirii, amestecând viața și sângele celor două neamuri de viteji, pregătește, în taină și pe-ndelete, făptura unui popor nou, încheagă o nouă putere, pe care va arunca-o în vâltoarea întâmplărilor viitoare, pentru a o scoate mai târziu întreagă și lămurită din focul luptelor, și a-i deschide primire largă și frumoasă în paginile ei. Poporul acela în plăzmuire, îngânarea aceea de putere care bate nerăbdătoare la porțile luminii, suntem noi, românii de azi.</p>
               <p>În anul 117 împăratul Traian moare. Dacia lui, mândra lui Dacie, strălucitoare de tinerețe și de hărnicie, le stă în ochii noroadelor vecine. Aurul munților, rodirea cea îmbelșugată a câmpiilor, ispititoarele bogății ale orașelor stârnesc pofta de pradă a neamurilor fără căpătâi, ce cutreieră meleagurile neîngrădite în hotarele romane. Cele dintâi călcări le fac sarmații și roxolanii.</p>
               <p>Împăratul Adrian începe să cugete cu grijă la soarta țării acesteia, pusă departe în bătaia dușmanilor. Cum s-o apere de bântuirea atâtor hoarde lacome ce izvorăsc mereu din răsărit și de la miazănoapte? Și totuși cum s-o părăsească? — E atâta viață romană și cu așa temei așezată în colțișorul acela de lume! Cum să rupă el din crugul împărăției o așa podoabă de țară și s-o lase fără ocrotire, în prada pustiitorilor? Și nu s-a îndurat s-o părăsească, nici el, nici urmașii lui până la Aurelian. Ba cu toată inima au sărit și mereu s-au luptat pentru paza hotarelor ei. Împărații Septimiu Sever și Caracal au pus oaste nouă ș-au durat întăriri pe locurile unde sunt azi orașele TurnuSeverin și Caracal.</p>
               <p>Dar pe la începutul veacului al treilea se rup deodată stăvilarele lumii barbare și puhoiul noroadelor necunoscute încă începe să înece câmpiile Europei. Goții sunt cei dintâi năvălitori. Ei vin de pe țărmurile Mării Baltice, întunecând pământul ca norii de lăcuste, și se-mpânzesc pe coastele Mării Negre. De aici se despart în gloate puternice, și unele pe mare, altele pe uscat, bântuie laturile împărăției romane, ale cărei oști nu mai pot prididi atâta sodom de barbari.</p>
               <p>Istoria popoarelor se învălmășește. Zile din ce în ce mai grele curg pentru sărmana Dacie, așa de fericită în zorii renașterii ei. În ea se sparg cele dintâi valuri pustiitoare și, când sunt împinse îndărăt de armele romane, tot asupra ei se revarsă. Orașele nu se mai pot apăra. Pământul nu se mai poate lucra. E jaf și pieire de la un capăt la altul al țării. În anul 271, fricosul Aurelian, văzând că hoardele sporesc mereu și se împing tot mai adânc spre inima împărăției lui, și ne mai știind cum să păzească atâta întindere de pământ, trage toată oastea din Dacia, în loc să întărească această minunată sentinelă dunăreană, și părăsește astfel pentru totdeauna în noianul valurilor cea mai bogată și mai puternică țară din chenarul domniei romane.</p>
            </div>
            <div type="div2">
               <head>În viforul năvălirilor</head>
               <p>Cu retragerea oștilor, frumoasa alcătuire a țării se desface din toate încheieturile ei. Nu mai e ocrotire, nici cârmă, nici povață. Cetățile se dărapănă, orașele se pustiesc; fruntașii, neguțătorii, oamenii cu stare, pleacă încotro i-o lumină Cel de Sus. Rămâne însă plugarul, gloata de muncă și de îndurare, rămâne poporul cel mult și strâmtorat, pe care porunca împăratului nu-l privește, pe care moartea nu-l mai înspăimântă. Săracul n-are unde să plece. El n-are nici chip, nici inimă să se înstrăineze. Îl leagă nevoile de vatra și ograda asta în care se încheie toată lumea lui, îl leagă atâtea rânduri de strămoși aici, îl leagă apoi credința că aici nu va mai avea dări de plătit, multele și apăsătoarele dări, în bani și-n muncă, pe care le cerea de la supuși strașnica stăpânire romană. Și astfel țăranul daco-roman — matca statornică a neamului nostru -păstrător credincios al limbii ș-al datinilor părintești rămâne aci, în țara lui bântuită, țară fără stăpân și fără apărare, pentru lungă și neașezată vreme. Brazdă-n câmp nu mai răstoarnă, îngrădirile se părăduiesc, pământul s-acopere de buruiană; dar cei care l-au muncit și s-au hrănit pe el de sute de ani văd lanurile viitoare, văd înseninarea zilei de mâine dincolo de întunericul care-i învăluie, o văd ș-o așteaptă. De pe țărmurile Mării Negre și din valea Nistrului mereu se reped hoardele flămânde ale goților, le spulberă gospodăriile și-i împing la adăposturile munților. Când valul se retrage ei se întorc, își ridică iar bordeiele din talpă, n-apucă însă bieții oameni a-și încropi alb în căpistere, că iar vin pustiitorii și-i gonesc la munte. Trec așa o sută de ani, și când să zică și ei: Doamne, -ajută, iată că se prăvale din podișurile Asiei un nou puhoi de barbari asupra Europei. Nu-i o armată, nu-i un popor, e o lume nesfârșită de călăreți, de care și de gloate pe jos, ce-ntunecă zarea și zguduie pământul — un fluviu de oameni ce curge mereu și crește mereu, — și nu mai isprăvește — e lumea cea sălbatică și îngrozitoare a hunilor. Ei înaintează, ca o năprasnică viitură de apă, vărsându-se încoace peste întinsele șesuri dintre Ural și Volga. Spăimântați de apropierea lor, goții își părăsesc așezările din valea Nistrului și de pe coastele mării: parte se năpustesc spre munți, aceștia în zorul fugii își îngroapă la Pietroasa, în ținutul Buzăului, comoara sfântă, „Cloșca cu pui de aur” ce stă acum între podoabele muzeului nostru, ceilalți se aruncă orbește înlăuntrul Împărăției Romane, în marea de popoare bătrâne, care-i soarbe și-i amestecă în valurile ei.</p>
               <p>Potopul hunilor, spărgându-se de zăgazurile Carpaților, învăluie munții și curge înainte pe văile deschise, hoardele hămesite cutreieră Europa. Pe urma lor, sub rotitoarele stoluri de corbi, se văd câmpiile albite de oase. Falnica lume romană, izbită din toate părțile, începe să se năruie. Peste înfloritoarele ei cetăți trec rândurile de barbari, împingându-se unele pe altele într-o goană amețitoare, învălmășind câmpul istoriei cu regatele și cu împărățiile lor, care se încheagă și se risipesc dintr-o zi în alta, spulberate ca de vraja unui descântec. Puterea, bogățiile, coroanele se vântură ca pleava, Roma își topește statuile și odoarele pentru a depărta cu bulgări de aur și de argint pe visigoții lui Alarich grămădiți la porțile ei. În Campania jefuită, în fața cetăților dărâmate, barbarii stau tolăniți la umbra platanilor și beau vin de Falerno turnat în cupe de aur de fiii și fiicele senatorilor romani”.</p>
               <p>Pe la începutul veacului al cincilea, hoardele hunilor încărcate de prăzi, se strâng din toate părțile, la glasul lui Atila, în câmpiile Panoniei, unde, găsind pășuni bogate pentru caii lor, întemeiază un regat puternic — groaza și urgia lumii, până la moartea lui Atila, când, intrând vrajba între feciori lui, iarăși se desfac în cete și se-mprăștie pentru totdeauna. Gepizii, o ramură din neamul goților, se folosesc de împrejurarea asta și se așează în siliștele Daciei. Trăiesc și ei din jafuri până pe la jumătatea veacului al șaselea, când iată că din nesecatele izvoare ale Asiei, un alt popor se revarsă asupra Europei. Prin vadul deschis de huni se lasă acum avarii. Pe Volga întâlnesc pe bulgari (volgari) și-i supun. În valea Niprului dau de slavi, îi mătură și pe aceștia din sălașele lor, și-i duc în hiolă peste amestecul de neamuri ce se frământă în lăuntrul Împărăției Romane. O parte din slavi, răznindu-se din gloata cea mare, se preling unii pe șes alții se mistuie-n munți, unde dau peste adăposturile daco-romanilor — ostroave de viață neașteptată în măreața pace și neclintire a înălțimilor acestora. — Îmblânzit de spaimă și de foame, alungat și el din culcușul lui și rămas fără nici un căpătâi, slavul se apropie umilit de pragul stăpânului acestor munți, care cu bunătate-i deschide ușa, ca unui străin pribeag și om al lui Dumnezeu, îl adăpostește-n bordeiul lui sărac, îl ospătează la masa lui cumpătată, caută a-i înțelege vorbele, ajutate de gesturi, de privirea dulce a ochilor albaștri și astfel, în locul acelorași dureri, istoria înseamnă cea dintâi atingere între sufletele acestor două neamuri.</p>
               <p>Avarii, întăriți de gloatele slave și bulgare, pradă ce mai găsesc de prădat în văile Dunării și pun stăpânire pe câmpiile Panoniei, de unde, timp de două veacuri, îngrozesc țările din răsăritul Europei până-n Constantinopol — Roma Bizanțului. De abia în anul 796, după multe lupte, Carol cel Mare, împăratul francilor, îi biruie, îl sparge cuibul din Panonia, vestitul Ring unde s-au găsit mormane de pietre scumpe, îi împrăștie și scapă lumea pentru totdeauna de pătura asta de barbari. — Trec numai zece ani, și bulgarii, sub regele lor Crum, ajung a fi cel mai puternic și cel mai temut popor din toată peninsula Balcanică. Așezați mai de demult în Moesia răsăriteană, peste slavi, în gloatele cărora fiind sorbiți, și-au pierdut limba și parte din sălbăticia neamului lor înrudit cu hunii și cu avarii, ei se folosesc de frământările din Apus și-și lărgesc hotarele țării cuprinzând toată valea dintre Dunăre și Balcani, de la Porțile de fier până-n Marea Neagră. Undele romane, împuținate de atâtea năvăliri, izbite acum de stânca asta mare și grea, pe care vârtejul întâmplărilor o aruncă-n mijlocul lor, se despart în mai multe vițe, ș-apucă unele-nspre Carpați, unde le trage matca, iar altele se răzlețesc, pentru cine știe câte veacuri, prin munții Macedoniei și pe coastele stâncoase ale Adriaticei, în Istria.</p>
            </div>
            <div type="div2">
               <head>În cetatea Carpaților</head>
               <p>De prin veacul al treilea, de la spărtura pe care-au făcut-o goții încoace cu duiumurile lor, curgând mereu noroade sălbatice pe poarta cea mare a șesului dunărean, și, văzând daco-romanii că nu mai e chip de trăit pe locurile acestea așa de bântuite, încep să-și ridice turmele și ce bruma le-a mai rămas, și se retrag la deal din bătaia năvălirilor, până ce se adâncesc cu totul în adăposturile munților, unde frați de-ai lor sunt, încă de la începutul domniei romane, sălășluiți pe valea Oltului, pe valea Timișului și-n Ardeal. — Aci, în mândra îngrădire de codri și de stânci, își înfiripează cu încetul așezări noi prin locurile mai ascunse, împărțindu-se unii cu turmele pe înălțimile plaiurilor, alții cu puțină semănătură pe luncile apelor, având țara de-a valma și ducând laolaltă aceeași viață retrasă și neștiută de nimeni, pe care tot în părțile acestea au fost trăit-o și agatirșii în vremurile de demult. Din când în când se ivește câte-o nouă ceată de pribegi, izgoniți și ei din vetrele lor, de pe sub poalele munților, sau de prin câmpiile Moesiei. Ei aduc știri de ce grozăvii se mai petrec în lumea deafară, de ce barbari mai vântură țările, vorbesc de vitejiile împăraților, de puterea cea sfântă a Papei, care-a domolit pe cumplitul Atila, biciul lui Dumnezeu, numai cu vraja cuvântului și l-a întors îndărăt de la porțile Romei, vorbesc de frumoasele învățături creștine, ca de-un izvor de lumină mântuitoare, la care aleargă să se adape toate neamurile pământului...</p>
               <p>Unul din ei — un preot, un apostol desculț, scoate din sân un tartaj latinesc și prinde-a citi. Fața i se înviorează, glasul se ridică din ce în ce mai cald și mai sonor. Cu multă luare aminte ascultă păstorii vorbele lui Isus, pline de adâncă și limpede înțelepciune, minunile pe care le-a făcut, și cât de mult a iubit el pe oameni, și cum a pătimit și s-a jertfit pentru mântuirea lor... . În liniștea măreață a munților, pe înălțimile acestea luminoase — departe de pământ, aproape de cer -sufletele care-au trecut prin atâtea dureri sorb însetate credința cea dătătoare de putere. O cruce de lemn înfiptă la gura unei peșteri, înseamnă pragul unei biserici. Zile de sărbătoare se aprind ca niște candele în întunericul timpului, tot mai în larg răsună toaca, tot mai mulți cuvioși îi aud chemarea.</p>
               <p>Și alte cete de frați vin, și preoți mai vin de prin ținuturile căzute sub aspra stăpânire a bulgarilor. Sate se înjghebează pe văi bătute de soare și sfetnici se aleg din scoborâtorii vechilor viteji, din cei mai bătrâni, din cei mai cuprinși.</p>
               <p>Astfel, pe când afară, în largul câmpului, din ciocnirea celor două lumi — a barbarilor și a romanilor — și din amestecul de sânge al atâtor neamuri, răsar popoare noi și state noi se încheagă pe sfărâmăturile vechilor alcătuiri, aici, în tainițele Carpaților, pe sub poalele codrilor ocrotitori, fruntașii cneji îmbrăcați în zeghe și-ncălțați cu opinci, părinții voievozilor de mâine, adună sub povața lor pâlcurile de păstori risipite pe depărtările plaiurilor, și-ncetul cu-ncetul urzesc și ei câte-un început de țărișoară, la locuri mai cu îndemânare, pe deschizătura vreunei ape mai mari, așezând rânduială între oameni, altar aceleiași credinți, și străji pe la porțile munților.</p>
               <p>Și vremea trece, trec sutele de ani vânturând noroadele și schimbând fața lumii, numai crâmpeiul acesta de neam, nebăgat în seamă, pierdut din vederea istoriei, rămâne statornic aici, și-n toată lunga-i întunecare, de aproape o mie de ani, nimic nu se tulbură, nimic nu se strică de alcătuirea firii lui, — cum a intrat, așa va ieși din munți: același chip, aceeași limbă, același suflet.</p>
            </div>
            <div type="div2">
               <head>Undirea neamului românesc</head>
               <subtitle>Între unguri și bulgari. Frații Asan și Împărăția Romano-Bulgară. Năvălirea tătarilor</subtitle>
               <p>De pe la sfârșitul sutei a patra, marea împărăție romană e desfăcută în două. În partea de apus, cu scaunul la Roma, au năvălit germanii, — în partea răsăriteană cu scaunul la Constantinopol, au năvălit slavii. Neamurile celelalte de barbari se mistuie cu încetul, ca apele fără matcă, pe care le soarbe pământul. Lumea creștină e ruptă și ea în două: biserica de Apus — catolică — sub ascultarea Papei de la Roma, și biserica de Răsărit — ortodoxă — sub ascultarea Patriarhului de la Constantinopol. La anul 679 bulgarii se așează de partea cealaltă a Dunării, între Balcani și Marea Neagră, peste slavi și se contopesc cu ei. În a doua jumătate a veacului al nouălea trec, cu regele lor Boris, la legea creștinească. Șovăiesc la început, vreo doi-trei ani, între biserica de Apus și cea de Răsărit. Frații Metodiu și Chiril, trimiși să răspândească învățăturile lui Hristos la popoarele slave, alcătuiesc un alfabet nou — alfabetul chirilic de mai târziu — și scriu cărți slavonești pentru slujba bisericească. Sub înlăturarea acestor mari și neobosiți apostoli ai neamurilor slave, bulgarii rămân de-al binelea creștini „pravoslavnici”, legați de patriarhia din Constantinopol.</p>
               <p>Soarele Romei apune. Vechii locuitori ai peninsulelor Balcanice se urcă tot mai sus pe culmile munților, ca și cum ar căuta să se mai încălzească la cele din urmă ale acestui asfințit dureros — dar umbra amurgului crește, și noaptea îi învăluie.</p>
               <p>Iar de la răsărit zadarnic așteaptă să se mai rumenească cerul de zorii unei alte dimineți: Împărăția Bizantină de mult nu mai e decât o insulă de greci, în mijlocul unul ocean de barbari. În Europa o bat valurile slave, în Asia o îneacă potopul musulmanilor. Puterea bulgarilor crește. Un șir de lupte norocoase îi apropie de capitala Bizanțului: în anul 811 biruitorul Krum își face cupă de băut din țeasta împăratului Nichifor. De la miază-noapte curg mereu popoarele de slavi, și nu se mai isprăvesc: rușii, polonii, moravii, cehii, croații, sârbii... sunt brațele desfăcute ale aceluiași fluviu de oameni, pornit încoace încă de prin veacul al treilea. Vițele mai mici, răzlețite, se pierd în albia celorlalte neamuri.</p>
               <p>De abia încep țările să se mai așeze, și oamenii să mai răsufle, când o nouă și neașteptată năvală de huni se aruncă asupra lumii creștine. Sunt ungurii, rămași de puhoiul lui Atila pe lângă Urali, sunt hoardele sălbatice ale lui Arpad — groaza întregului Apus timp de o jumătate de veac. Bătuți în cele din urmă de viteazul Oto, împăratul germanilor, la anul 955, încep să se strângă de pe drumuri și se așează în Panonia, unde mai norocoși decât strămoșii lor huni și avari, urzesc domnie trainică trecând la legea creștină sub cârmuitorul lor Ștefan, căruia Papa-i trimite în anul 1000 coroana de rege; și binecuvântează astfel întemeierea noului stat.</p>
               <p>Valahii, cum numesc povestitorii vremurilor pe toți cei care se trag din vechea viță romană altoită pe tulpina ilirico-tracă, valahii, cum își zic ei de când s-au trezit pe lume, se văd iarăși, din toate părțile, împresurați de neamuri străine. De astă dată însă nu mai e o năvală trecătoare în urma căreia bântuiții să se întoarcă iar la ceea ce-au fost — ci un popor vrăjmaș s-așează temeinic lângă ei și caută să se întindă mereu, amenințând să-i copleșească și să-i înăbușe în adăposturile lor. Românii se iau de gânduri. Unde să-și plece capul?... Unde să se mai ducă? Aici și-au îngrădit viața, aici și-au păstrat limba, datinile, sufletul curat și făptura întreagă și mândră a neamului lor. Din cea mai adâncă vechime, de la capătul vremurilor știute, ei și numai ei au fost stăpânii munților acestora. Cu bună dreptate ei pot spune lumii: noi suntem agatirșii, noi, dacii lui Decebal, și romanii care, cu armele, și-au despicat drum încoace, tot noi suntem. Cetatea asta sfântă e de trei ori a noastră; și nu-i vale, nu-i izvoraș, nu-i stâncă de care să fie legată o bucățică din viața noastră. Noi stăm aici de două mii de ani!</p>
               <p>Înainte de venirea ungurilor, românii, fiind în îndelungată atingere cu bulgarii, și împrumutând de la acești vecini multe din rânduielile și întocmirile vieții lor slave, își aveau, înlăuntrul Carpaților, micii lor cneji, un fel de sfetnici și apărători ai satelor, puși sub ascultarea unor căpetenii mai mari, care se numeau voievozi — conducători de oaste în timp de război, cârmuitori de țară în timp de pace.</p>
               <p>Izvoadele vechi arată, la venirea ungurilor, trei voievozi de aceștia, trei duci ai neamului românesc, fiecare cu ducatul lui. Gelu în Ardeal, Menumorut în țara Crișului și Glad în Timișoara.</p>
               <p>În anul 1018, Împărăția Bulgarilor, după un lung șir de lupte cu Bizanțul, e sfărâmată și supusă de Vasile al II-lea Cel Mare, zis și Bulgaroctonul ­ omorâtorul bulgarilor. Biruința aceasta, la care-au ajutat și ungurii, întinde iarăși, imperiul de Răsărit pân' la Dunăre. Îi întinde, dar nu-l întărește. Peste țara de ieri a bulgarilor, rămasă fără apărare, se repăd de sub poalele Carpaților pecenegii, popor sălbatic de viță mongolă, revărsat încoace de pe podișurile munților Urali. În vetrele lor părăsite s-așează cumanii, din același leagăn cu pecenegii, vorbind aceeași limbă turcească, purtând aceeași dușmănie Împărăției Bizantine ș-aceleași lupte cu ea.</p>
               <p>Românii se folosesc de tulburările acestea, și-ncep să se prelingă pe luminișurile de-afară ale munților, întemeind sub cnejii lor așezări de sate pe unde mai sunt de-ai lor, în valea Oltului mai ales, și pe plaiurile Vrancei, și la capătul despre miazănoapte al Carpaților bucovineni, în Câmpulungul îngrădit de codri.</p>
               <p>În anul 1166, când împăratul Manuil Comnen, învingătorul cumanilor, intră, în țara ungurilor, unde o nouă biruință încununează steagurile bizantine, în oastea lui vitează arcașii români de pe luncile Oltului sunt printre cei dintâi luptători. Peste unsprezece ani puternicul Manuil, care visa reînchegarea întinsei împărății a lui Traian, moare, și cu el se stinge cea din urmă rază a gloriei bizantine. Deșarta strălucire a curții de la Cornul de aur cere supușilor biruri din ce în ce mai grele. Doi frați români, Petru și Asan, păstori în Balcani, merg să se plângă împăratului. Ei vorbesc dârz. Asan e pălmuit. Peste trei ani toți românii și bulgarii din peninsula Balcanică sunt în picioare, gata de luptă. Răpuși la început, cei doi viteji trec Dunărea încoace, strâng oaste proaspătă de la românii de-aici și de la cumani, și din nou se aruncă-n luptă. De astă dată armata Bizanțului e sfărâmată. Isac Anghelul scapă cu fuga, pierzându-și coiful împărătesc prin ponoarele muntelui Hemus. Toate cetățile grecești până la Adrianopol cad în mâinile biruitorilor. Și iată că, dintr-o răscoală de ciobani, o nouă și neașteptată împărăție se ridică în dreapta Dunării, cu așezarea scaunului domnesc la Târnova. Dar pare că un blestem urmărește pe urzitorii și stăpânii acestui tânăr imperiu.</p>
               <p>La 1196 Asan, ajuns în culmea măririi, cade ucis de-o mână nelegiuită. Petru, fratele, și urmașii lui, după un an, are același sfârșit. Al treilea frate, viteazul Ionița, căruia Papa de la Roma, pentru a-l ademeni, îi trimite binecuvântarea lui și coroana de rege al românilor și bulgarilor, după o glorioasă domnie d zece ani, moare și el străpuns de spada unui trădător. Către jumătatea veacului al treisprezecelea împăratul Asan al II-lea, închinat bisericii de Răsărit, își atrage urgia Papei, care-ndeamnă pe regele ungurilor să-i calce țara și s-o supuie. Bela al IV-lea își pregătește oastea, când deodată un strigăt de groază se ridică din toate părțile: „Vin Tătarii!” Hoardele mongole trec peste așezările câmpiilor ca o vijelie pustiitoare, și intră în marea cetate a Carpaților prin văile apelor. Oastea ungurilor, spăimântată, fuge la Buda. În pragul Făgașului, lângă „Pădurea Vlahilor”, singur banul Basaraba încearcă să ție piept cumplitului Orda. Viteazul domn al Olteniei se repede la hotar, ca un vultur ce-și apără cuibul, fără a socoti strășnicia puterii ce vin asupra-i. În această crâncenă luptă, de care pomenesc izvoadele străine de pe vremuri, arcașii Olteni sunt biruiți. Paznicul țării, cu puțina oaste ce i-a mai rămas, e nevoit să se retragă în desimea codrului. Dar potopul e abătut din cale. Sălbatica mulțime, însetată de pradă, se năpustește înainte pe alte văi, lăsând în urmă-i pământul acoperit de leșuri, cerul dogorit de vâlvătăile flăcărilor. — Acestea se petrec în anul 1241. Peste trei ani tătarii, lăsară Ungaria jefuită și orașele ei dărăpănate și pustii, se retrag încărcați de prăzi. Parte se împânzesc în câmpiile Dunării spre Mare (Dobrogea de azi), parte dincolo de Nistru, în șesurile de miazăzi ale Rusiei.</p>
               <p>Limpezindu-se văile, cetele de români încep să izvorască din adâncurile codrilor, și, lăsându-se iar pe poalele răsăritene ale Carpaților, în roiuri harnice, își înfiripă din nou așezările și viața de mai înainte.</p>
               <p>În vremea asta, de cealaltă parte a Dunării, neamul, asăneștilor se stinge, și cu ei se încheie puterea și gloria împărăției lor, ce pare că un vis a fost. Rămân bulgarii și singuri, având o țară, dar neștiind să și-o păstreze; dezbinați din pricina certurilor pentru coroană, o mai duc târâș-grăpiș până la sfârșitul veacului al paisprezecelea, când, slabi și vlăguiți în fața unui dușman nou și puternic, își pleacă grumazul, aproape fără împotrivire, sub aspra stăpânire a turcilor — lungă și dureroasă îngenunchere, din care, peste cinci veacuri, vitejia și jertfele neamului nostru îi vor ajuta încă o dată să se ridice.</p>
               <p>Românii, desfăcându-se de ei, își iau turmele și se retrag în Balcani.</p>
               <p>Pentru această ramură scumpă, desprinsă din tulpina vieții noastre, pentru frații aceștia risipiți dincolo, de pământul din dreapta Dunării, istoria se-nchide aci. Ziua cea sfântă, ziua de mântuire și de dreptate, pe care cu toții o așteptăm, e ascunsă încă în tainele viitorului.</p>
            </div>
            <div type="div2">
               <head>Întemeierea principatelor</head>
               <quote>„Însă nu puțină mirare este la toți câți scriu de aceasta, nici la câți bine vor socoti de acești români cum s-au ținut și au stătut până astăzi așa, păzindu-și și limba, și cum au putut și pot și pământurile acestea locuiesc, care aceasta la puține limbi și neamuri se vede; și mai vârtos atâtea roduri de oameni străine și barbare peste dânșii au dat și au stricat, carii peste alții așa dând nici numele, nici alt nimic nu se mai știe, nici nu se mai pomenește de aceia.”</quote>
               <quote>Spătarul N. Milescu — Cei dintâi voievozi</quote>
               <p>Barbarii care-au trecut pe-aici ș-au tot curs înainte, împingându-se unii pe alții, s-au amestecat cu neamurile bătrâne și ostenite din țările Apusului.</p>
               <p>Limbi și popoare noi au răsărit din amestecul acela, și alte întocmiri și alte așezări au îmbrăcat pământul. — Ungurii, veniți mai târziu, mânați de aceeași sete de pradă încearcă și ei să dea năvală-nainte, dar se izbesc ca de un zid de tăria oștilor germane, care-i silesc să se retragă în „Pustia avarilor”, între Tisa și Dunăre, unde sunt buni rămași.</p>
               <p>De-aci încep a se lăți tot mai spre munți, înghesuind pe românii de baștină, căutând pe cei slabi și-mpovărați de nevoi să-i supuie cu binișorul, pe cei tari și dârji să-i răpuie cu armele.</p>
               <p>După acel falnic Basarab, pe care-l zărim o clipă, ca lumina unui fulger, cu paloșul în mână, apărându-și împotriva tătarilor, încep negurile să se mai ridice de pe trecutul neamului nostru. Și iată că în faptul zilei, ce se dezleagă în sfârșit după o așa de lungă și de cumplită noapte, în lumina proaspătă a acestei dimineți de-o mie de ani așteptată, se ivesc cele dintâi figuri lămurite din șirul voievozilor români:</p>
               <p>În anul 1247, domn în țara Oltului — vechiul banat a Basarabilor — e Litean-Vodă, iar către răsărit, peste pământul din stânga Oltului, în țara cea largă și-mbelșugată a Munteniei, domnește voievodul Seneslau. Ei plătesc o dare ungurilor, vecini puternici și primejdioși, pe care pân' acum românii, în așteptarea întâmplărilor viitoare îi măsoară doar din ochi. Seneslau, avându-și țara deschisă, și pusă-n calea tătarilor, mereu în harță cu ei, își pierde curând domnia, și poate și viața, căci nu-i mai vedem și nu mai auzim nimic de el. La 1272 Litean-Vodă trece Oltul, gonește pe tătari din Muntenia și-ntrupează amândouă țările într-un singur principat. Domn mare, cu vază-n lume — socru lui Milutin regele Serbiei -Litean nu mai vrea să plătească dările cerute de unguri. Aceștia vin cu oaste împotriva lui. El se luptă știind bine că nu va putea birui, dar tot așa de bine știind că nici o jertfă nu e zadarnică, se luptă și moare ca un viteaz, apărându-și țara, apărând dreptatea și mândria neamului românesc. Fratele lui, Barbat-Vodă în toiul luptei cade-n mâinile maghiarilor, se răscumpără cu bani, — „cu bani mulți”, cum spune cu lăcomie hrisovul unguresc — și domnește unsprezece ani, adeverind vorba din Evanghelie: „Capul plecat — sabia nu-l taie”. Lui Barbat îi urmează Tihomir-Vodă, care, după o domnie liniștită de douăzeci de ani, închizând ochii la 1310, lasă cârma țării în mâinile vrednice și norocoase ale fiului său Ion Basarab, alesul tuturor cnejilor din dreapta și din stânga Oltului. Este cel dintâi voievod puternic și hotărât, cel dintâi gospodar mare al românilor. Este omul mântuirii, pe care-l trimite Dumnezeu la cumpenele mari, când vrea să scape un popor din vâltoarea pierzării. Mai dinainte, încă de pe când trăia tată-său, tânărul domnișor se pogorâse din Făgăraș în Muscel și-și făcuse așezarea la Câmpulung, unde mormântul acelui Laurentius, comite de Câmpulung, din 1300, înseamnă poate o luptă, în orice caz sfârșitul călcărilor străine în părțile acestea. De-aici trecuse în Argeș, și, găsind un loc frumos și bine apărat în întăriturile munților, își dură acolo o cetățuie pe malul stâncos al Argeșului, să fie-un adăpost ș-o pază bună la o zi grea.</p>
               <p>Când sfatul cnejilor îl cheamă la domnie, Basarab-Vodă e om în vârstă de treizeci de ani, și-ncercat în trebile țării. El nu face decât să desfășure mai departe, pe un câmp mai larg o muncă începută mai dinainte. Și, ca și cum ar prevedea că îndurarea Celui de Sus îi va îngădui o domnie lungă și norocoasă, el nu se grăbește, ci calcă liniștit, cumpănindu-și pasul și puterile cu greutățile drumului ce are de străbătut. Vrăjmași mulți îi împresoară țara din toate părțile. De la apus ungurii, de la răsărit tătarii și cumanii, mereu s-au întins ș-au cotropit din pământul de baștină al românilor. Trebuia și vitejie, dar mai ales răbdare și înțelepciune pentru a-și putea drege și întocmi țara. În cei dintâi ani ai domniei lui, mai mult cu mintea decât cu armele își lărgește hotarele moșiei. Stăpân pe Muscel și pe Argeș, trece în Dâmbovița și-ntemeiază orășelul Târgoviștea. De aci își îndreaptă privirea spre câmpiile dunărene, pe unde românii, sub cnejii lor, începuseră să se reverse din munți, înfiripează așezări la București și la Buzău, încinge cu zid de cetate orașul Ifloc pe malul Dunării, ajută cu oaste pe Mihail, domnul Vidinului, să se facă împărat al bulgarilor, scoate pe unguri din țara Severinului, o ia în stăpânire și-i dă numele de Ungro-Vlahia. De-aici încep luptele.</p>
               <p>Noi pe atunci eram numiți vlahi. Tătarii ne ziceau Ifloc. Muntenia se numea Vlahia Neagră, Kara-Iflac pe turcește, Kara-Vlașca pe bulgărește și sârbește.</p>
               <p>Robert, trufașul rege al ungurilor, ridică oaste mare și vine grăbit să răpuie pe acest domn cutezător al romanilor. Se lasă de-a dreptul în Oltenia și, intrând în Severin așeaz' aici oștire de pază ș-un ban maghiar, stăpân pe bucățica asta de țară Românească Basarab Vodă îi trimite vorbă de pace. Carol Robert respinge cu ocară solia domnească și pășește-nainte.</p>
               <p>E toamnă. Roadele pământului sunt strânse, bordeiele părăsite, vitele duse la munte. Cât bate ochiul nu se zărește țipenie de om. Regele posomorât străbate luncile deșerte și miriștile arse, apucă pe valea Argeșului și-naintează în puterea codrului cu oastea fără merinde, stabilă de foame și de osteneală, spre cetățuia depărtată, spre cuibul ascuns al voievodului. Sub greutatea armelor ș-a loricilor sclipitoare, călăreții, nedormiți, se leagănă pe cai. Din când în când se opresc, ascultă. Bolboroseala izvoarelor pare o sfadă de glasuri ce se alungă pe sub pământ, pripite, amenințătoare. Tot mai îngustă-i valea, tot mai întunecată. Sus, deasupra unei vâltori, se dezvelesc din desimea brădetului două turnuri înalte de piatră. Deodată un șuier puternic înfioară cuprinsul: tot codrul tresare, ca deșteptat din somn. Și iată că de pe zidurile cetățuii, de pe stânci, din crengile copacilor încep săgețile să curgă, — ucigătoare ploaie de fier acopere, învăluie de jur împrejur oastea maghiară grămădită în strâmtoare. Cai și călăreți se prăbușesc în vălmășagul cumplit al morții. Un iad e fundul văii. Strigătele și vaietele celor căzuți cutremură văzduhul. După o luptă îndârjită de două zile c-un dușman nevăzut, regele, îngrozit, dă poruncă să se plece arcurile și să se înalțe flamura păcii. Buciumașii străjilor vestesc încetarea luptei. Biruitorul se înduplecă a da ungurilor călăuze, care să-i scoată spre Timișoara pe drumul cel mai scurt. Dar cum, pentru asemenea oaspeți, pădurile și munții noștri n-au drumuri scurte, și nici lungi nu au. Iată că prin coclaurile încâlcite ale Gorjului, aproape de hotar, valea se întinde deodată, iar din pereții ei încep stânci și bolovani să se rostogolească peste gloata maghiarilor înghesuită-n strâmtoare, unde se frământă ostași, prinși „ca peștii într-o mreajă”, cum spun cu durere povestitorii lor. Regele, însoțit de câțiva supuși, scapă ca prin minune din acest groaznic măcel. Și cât a trăit nu s-a mai atins de țara cumplitului Basarab „A fost o nelegiuire”, zic ungurii. Păstorul bun își apără turma prin orice mijloace, — lupii le găsesc pururea nelegiuite.</p>
               <p>Acestea se petrec în anul 1330. În anii următori, ani de fericită pace, Basarab-Vodă își întărește țara, împarte pământuri la ostașii vrednici, așează rânduială și pază pe la târguri, pune străji de-a lungul hotarelor, și leagă prietenie cu puterile vecine.</p>
               <p>La 1338, închizând ochii, slăvitul voievod, urzitorul Țării Românești, vine la domnie fiul său Nicolae Alexandru, pomenit în cronici numai cu numele de Alexandru. Vrednic urmaș al marelui Basarab, în cei dintâi șapte ani de liniște, întărește gospodăria cea nouă a țării și legăturile de prietenie cu ungurii, cu bulgarii și cu sârbii, face biserici pe la târgurile mai însemnate, înalță o mănăstire la Câmpulung; iar în primăvara anului 1345, gătindu-și oastea împotriva tătarilor, ce n-au deșertat încă văile răsăritene ale Carpaților. În luptele acestea grele și îndelungate, fiul și urmașul lui Carol-Robert. E ușor de înțeles pentru ce dușmanii de ieri luptă astăzi sub același steag: ungurii văd în mișcarea hoardelor tătare o pururea temută primejdie pentru liniștea și avutul lor, iar în țara și-n brațul viteazului voievod român o minunată pavăză de apărare.</p>
               <p>Pe vremea asta de învăluiri, iată că se pogoară și cneazul Dragoș cu românii lui din Maramureș, arcași neîntrecuți, porniți și ei din limpezișul văilor la vânătoare de tătari. Unii călări, alții pe jos, toți în cămăși albe cu-nflorituri de arnici pe la guler și pe la mâneci, ițari de aba strâmți pe pulpă, opincă ușoară-n picior și căciula țurcănească dată pe ceafă, voinicii munților pășesc sprinteni pe făgașele apelor, prin desime de codru și prin încâlcituri de ponoare, purtând în ei, fără să știe, răsadul norocos al unei lumi noi, aducând în tolba lor de săgeți taina urzirii și începătura cea într-un ceas bun urnită a unui nou temei de țară.</p>
               <p>Când ies maramurșenii din noaptea pădurilor în minunata priveliște a câmpiilor, li se pare că-i din basme mândrețea asta de lume. Niciodată n-au văzut ei locuri așa deschise și răsfățate de soare. Tăcuți, își descopăr capetele și se-nchină ca-n pragul unei biserici. ­ Pe dimineața asta de vară, sub albastrul limpede al cerului, în larga și luminoasa așternere de văi, peste care, ca un brâu de argint, se îndoaie apa Moldovei, cum stau și privesc uimiți în depărtările aburite ale câmpiilor, ei simt că numai Dumnezeu l-a îndreptat aici, și că legături veșnice au a se pune de azi înainte între viața lor și glia acestei țări.</p>
               <p>Lăsându-se în jos pe luncă și dând de cârdurile tătarilor izgoniți din valea Siretului de Alexandru Vodă, arcașii lui Dragoș încheie cu noroc biruința viteazului Basarab. Săgețile lor curăță pământul de dușmani și-l pregătesc pentru plugărie. — Câțiva călăreți se reped să dea de știre celor de-acasă. Și așa, trăgânduși toți cuprinsurile din Maramureș, se strâng, la un cuget în jurul lui Dragoș, și-l roagă să le steie domn și povățuitor în țara nouă, care-i Moldova îi zic, de la numele apei ce-o împodobește.</p>
               <p>Minunata închipuire a poporului înfățoșează faptul descălicătorii acesteia, ca o vânătoare după „o hiară năsâlnică”, — un zimbru cu stea în frunte, pe care Dragoș cu ai lui l-au fost gonit din codri, și nu l-au putut ucide decât aici, în lunca Moldovei.</p>
               <p>Stă Dragoș domn numai doi ani, și după el vine Sas, fiul lui, care domnește patru ani, — ei stăpânesc însă țara ca împuterniciți ai craiului Ludovic și asta românilor nu le vine la socoteală, căci nu porunca regelui, ci numai vitejia lor și voia Celui de Sus i-au adus și i-au întărit aici. Gândul că și-n locurile acestea depărtate îi vor urmări asupririle maghiare, grija aceasta le stă ca o piatră pe suflet.</p>
               <p>Dar în vara anului 1349 se scoală Bogdan, voievodul Maramureșului, și, trecând munții încoace cu toți cnejii și oamenii lui, alungă pe Sas, rupe legăturile cu regele Ungariei și se așează el, domn volnic și bizuit numai pe vrednicia lui în scaunul Moldovei.</p>
               <p>Trimite Ludovic oaste să-l supuie, cearcă urmașii lui Dragoș, cu sprijinul ungurilor, să-i smulgă domnia; de abia se isprăvește-o luptă și-ncepe alta mai îndârjită. Ci Bogdan iese din toate biruitor. — O curte de piatră-n orășelul Baia, întemeiat de sași pe lunca Moldovei, este cea dintâi locuință a domnului. În jurul lui țara se ridică văzând cu ochii. Roiuri proaspete de români izvorăsc mereu de prin ascunzișurile codrilor. Văile se umplu de oameni și de turme. Sate și târguri se-nfiripează pe malurile apelor. Dumbrăvile răsună de cântece și de chiote. Plugurile desfundă pământul înțelenit de veacuri.</p>
               <p>Pe prispele căsuțelor albe, bătrânii plâng de bucurie, și parcă tot nu se-ncred că ceea ce văd e aievea și că-n frumusețea asta de rai sunt la ei acasă.</p>
               <p>De-acum înainte neamul românesc își are țara, domnii și istoria lui.</p>
               <p>Bogdan — întemeietorul Moldovei — domnește șaisprezece ani.</p>
               <lg>
                  <l>Din lungi cărări de codru, din munți cu vârfu-n nouri</l>
                  <l>Ieșit-au Dragoș-Vodă, îmblânzitor de bouri,</l>
                  <l>Mulțimea curgătoare s-a fost întors pe vale</l>
                  <l>Și buciumele sună și oile-s pe cale.</l>
                  <l>Nainte merg moșnegii cu pletele bogate.</l>
                  <l>Țiind toiege albe în mâinile uscate.</l>
                  <l>Astfel ieșeau tot rânduri, venind de sub verzi ramuri</l>
                  <l>Copii, ciobani de turme, moșnegi, păstori de neamuri.</l>
                  <l>Și au întins moșia spre răsărit și-amiaz</l>
                  <l>Pân' unde marea sfarmă de țărm ai ei talaz;</l>
                  <l>Au cucerit cu plugul, cu vârful dragei săbii</l>
                  <l>Pân' la Cetatea Albă, limanul de corăbii.</l>
                  <l>Sute de ani stătut-au stăpâni până la Nistru,</l>
                  <l>Luptând cu Răsăritul, cu cuibul cel sinistru</l>
                  <l>De unde vin în roiuri în veci renăscătoare</l>
                  <l>Lumi spurcate și rele, barbarele popoare,</l>
                  <l>Prin neagră vijelie ce vâjie și bate</l>
                  <l>Sfărmându-se la graniți de ziduri de cetate.</l>
                  <l>Stă neclintit Moldova, țesând la pânza vremii,</l>
                  <l>Viteji îi erau fiii și purtătorii stemii</l>
                  <l>Cei dătători de lege ș-așezători de datini,</l>
                  <l>Lumine din lumine, Mușatini din Mușatini.</l>
               </lg>
               <trailer>M. Eminescu</trailer>
               <p>În vremea asta înțeleptul gospodar de la Argeș astăzi liniștea și tăria țării Muntenești pentru zilele când nu va mai fi el pe lume. Cu ungurii s-a împăcat. Pe tătari i-a biruit și i-a alungat departe-nspre crivăț. Între ai lui a statornicit rânduială, cu bună și dreaptă înțelegere: având doi feciori pe cel mai mare, pe Vladislav, l-a făcut duce al Făgărașului, pe cel mai tânăr -pe Radu — l-a pus ban la Severin. Iar pe cele două fiice — ca și de la ele să aibă țara un sprijin — le-a măritat pe una cu regele Serbiei, pe alta cu împăratul Bulgariei. Pentru întocmirile bisericești, cerând povața patriarhului de la Constantinopol, acesta îi trimite, în anul 1359, pe Ioachint Critopol, care se așează la Argeș, cu treaptă de mitropolit al „Ungro-Vlahiei”. -Mândra lui țară se întinde acum din zările Făgărașului până-n gurile Dunării, cuprinzând și „părțile tătărești” care mai târziu, sub numele de Basarabia, se vor alipi Moldovei. El moare în anul 1364. Pe pedeapsa care-i acopere mormântul, sub strana domnească de la biserica din Câmplung, zidită de el, stă scris în slavonește — limba obișnuită pe-atunci în toate cele bisericești și-n cărțile domnilor:</p>
               <p>„În luna noiembrie 16 zile a răposat marele și singur stăpânitorul domn Io Niculae Alexandru voievod, fiul marelui Basarab voeivod, în anul 1364”.</p>
               <p>Acest „Io”, pus înainte la numele vechilor domni români, este o prescurtare din „Ioniță”, împăratul românilor și al bulgarilor, cel mai viteaz și mai cu vază dintre Asănești: amintirea lui s-a păstrat de voievozii noștri ca un titlu de glorie.</p>
            </div>
            <div type="div2">
               <head>Vladislav Basaraba</head>
               <p>Vladislav, fiul lui Alexandru Basarab, pleacă din Făgăraș cu ceata lui de arcași după ce mai întâi dă foc satului și Mănăstirii Tălmaciu unde-și aveau așezarea urmașii contelui Conrad — vechiul dușman al Basarabiei. El se pogoară la Câmpulung, și de-acolo trece la Curtea de Argeș, unde ia sceptrul și grijile domniei.</p>
               <p>De cum se desprimăvărează, Ludovic, craiul Ungariei, își ridică oastea și pornește cu mânie spre țara cutezătorului voievod. Ajungând însă la hotar, se răzgândește. Știau doar ungurii ce-i așteaptă în codrii Agreșului. Atras de-o biruință mai ușoară, Ludovic trece Dunărea în Bulgaria apuseană, și-mpresurând Vidinul îi supune fără multă vărsare de sânge, prinde pe Strașimir, cumnatul lui Vladislav, și-l duce rob în Croația, împreună cu soția lui, fiica lui Alexandru Basarabă. Cetatea rămâne sub stăpânirea unui ungur. Dar iată că se ridică șișman, țarul de la Târnov și-n fruntea unei oștiri turcești se îndreaptă spre Vidin. Ludovic nu se-ncumetează să se măsoare cu puterea nurcilor, temută de toți pe vremea aceea, și se retrage. Aprigul Vladislav însă vede în apropierea acestui nou dușman o primejdie pentru țara lui și, trecând Dunărea cu douăzeci de mii de arcași, se aruncă vitejește în calea lui șișman, îl biruie și-l gonește îndărăt până la Târnov, puind astfel stavilă celei dintâi năvăliri turcești înspre hotarele noastre. În lumea creștină din Apus se vorbește de izbânda aceasta neașteptată, ca de o minune dumnezeiască. Dar pe regele ungurilor nu-l lasă să doarmă gloria domnului român. În deșert, pentru a-l îmbuna, cearcă Vladislav — cu jertfa dreptei lui mândrii — a-i arăta supunere, zicându-și în cărțile domnești: „Voievod din mila lui Dumnezeu și a regelui Ungariei”. În deșert caută a-i deschide ochii asupra puterii păgâne ce se ridică tot mai amenințătoare din Răsărit și-n fața căreia ar trebui să stea uniți, căci deopotrivă de mare e primejdia, și pentru unguri ca și pentru români. Pe Ludovic ceea ce-l doare mai mult, și-l pune pe gânduri de la o vreme încoace, e închegarea și întinderea din ce în ce mai largă și mai puternică a unei domnii românești, în contra regatului maghiar. Vlahii aceștia făcuți, neamul acesta de oameni hotărâți și dârji, ce izvorăsc mereu de sub poalele Carpaților și, cu zborul săgeților, își fac loc în lume, poporul acesta de ciobani și de plugari, cu voievozi mândri ce-și lărgesc hotarele și poartă războaie fără să-l întrebe pe el -iată ce-l tulbură pe craiul ungur și-l face să cate cu atâta ură spre țara Basarabilor. Și toate silințele domnului român de a-l împăca sunt zadarnice. Către sfârșitul anului 1369 oastea regelui stă gata să intre în Oltenia. Vladislav însă nu-i lasă timp să-l lovească. Trimite pe Radu să păzească țara dinspre Făgăraș, așează pe hatmanul Dragomir la întăririle de pe valea Ialomiței, iar el, c-o frunte de voinici, trece Dunărea, smulge Vidinul din mâinile ungurilor și când Ludovic se pogoară cu oastea spre Severin, Vladislav se trage la munte, unde, pregătit, așteaptă lupta hotărâtoare. Regele însă nu se bizuie a păși mai departe. El cuprinde, aproape fără luptă, Severinul și cetatea Vidinului lipsită de apărare, și rămâne aci. — O a doua armată maghiară, încredințată voievodului Nicolae, se lasă din Ardeal prin țara secuilor și, intrând în Muntenia, înaintează pe valea Ialomiței, până-n strâmtorile întărite din Dâmbovița, unde așteptă, la pândă, hatmanul Dragomir. După o încăierare de câteva ceasuri, românii se retrag. Ungurii crezându-se biruitori, îi urmăresc, și deodată se văd grămădiți cu toții într-o râpă adâncă și mlăștinoasă. Caii se duc în mocirlă până-n piept. Luptătorii se învălmășesc și cad unii peste alții, sub grindina de săgeți care-i împroașcă din toate părțile. Voievodul Nicolae e ucis. Pe cei ce mai rămân cu zile, din falnica lui oaste, arcașii lui Dragomir îi fugăresc prin desimea codrului, vânându-l ca pe fiare. Și astfel românii pun capăt și acestui război pe care nu ei l-au dorit.</p>
               <p>Regele e nevoit să încheie pace. — Ungurii părăsesc Vidinul. Strașimir vine iar împărat în Bulgaria apuseană, și Vladislav își reia Severinul. Toate se statornicesc așa cum au fost mai înainte. Ludovic înțelege că fără nici un folos au fost jertfite viețile ostașilor maghiari și secui, în strâmtorile Ialomiței, — el vede acum toată dureroasa deșertăciune a visurilor lui de cucerire, și, cumințit, se grăbește a-și întări mai bine hotarele dinspre țara Basarabilor, așa de primejdioasă pentru unguri, ridicând în dreptul Sibiului castelul Landskron, și-n ținutul Brașovului — Tőrzburgul (Castelul Bran).</p>
               <p>Ființa neamului românesc e pe deplin închegată. Poporul care a crescut în umbră, în spaimă și-n vijelii, a intrat acum de-a binelea în matca destinelor lui. Scos din adăposturile lui ascunse, el se revarsă, împins de asupririle maghiare, tot mai în larg, prinde încetul cu încetul, în spornica-i undire, partea bătută de soare a Carpaților și, binișor, lăsându-se de vale, cu apele munților lui, cu sfetnicii, cu limba și cu datinile lui, se așează-n câmpiile Dunării din ce în ce mai puternic, din ce în ce mai stăpân pe el, pe viața și pe pământul lui. Negurile în care-a stat învăluit atâta amar de vreme se risipesc, și porțile istoriei i se deschid.</p>
               <p>Neadormiți în straja țării, românii dovedesc aceeași statornică bărbăție și în apărarea credinței lor, a sfintei legi strămoșești. Papa de la Roma, Urban al V-lea, același papă care mereu îndemna pe Ludovic să-i cuprindă cu armele și să-i facă și pe ei catolici, aflând de vijelia cu care s-au luptat ș-au biruit pe turci în câmpiile Târnovului, și cugetând că va căpăta cu blândețea și iscusința cuvântului ceea ce nu putuse dobândi cu strășnicia oștilor maghiare, scrie domnului Munteniei în anul 1370:</p>
               <p>„Nobilului bărbat Vladislav, voievodul Valahiei, poftim acum darul prin care să dobândească mărirea cea viitoare. Din oameni vrednici de credință am înțeles că, deși mărturisești credința aceluiași păstor, adică a Domnului nostru Isus Hristos, totuși zăbovești afară din numitul staul, adică afară din sânul și ascultarea sfintei catolicești și apostolicești biserici a Romei, maicii și povățuitoarei tuturor credincioșilor, afară de care nu este mântuire, fiind învăluit în dezbinarea și prea multelor sminteli, care le-ai luat de la mai marii tăi, și doară crezând că ești în crugul mântuirii, pre turcii cei fărădelege și dușmanii credinței cei catolicești, pentru cinstea lui Dumnezeu și a numitului scaun, îi gonești și-i ții a fi vrăjmașii tăi. Ci ne pare rău din suflet dacă nu te oștești pre lege, fiindcă nu altora, fără numai celor ce se oștesc după lege, se dă cununa cea după frumusețea neamurilor, și cu atâta mai fierbinte râvnim mântuirea ta, cu cât credem că, de te vei întoarce din toată inima la domnul, cu mult mai viteaz ostaș al lui Hristos vei fi...”.</p>
               <p>Dulci și cu mult meșteșug potrivite sunt cuvintele Papei, dar pe Vladislav nu-l adorm. Și legea apucată din bătrâni el nu o schimbă. Între români și bulgari sunt legături vechi. Loviți și unii, și alții dintr-o parte de unguri, din altă parte de turci, se simt tot mai apropiați, tot mai uniți prin puterea împrejurărilor. De la Răsărit au primit și unii, și alții taina botezului, din același izvor și-au sorbit credința, și preoții lor, înaintea lui Dumnezeu, aceeași cruce-și fac și în aceeași limbă se roagă.</p>
               <p>Stingându-se viteazul Vladislav în anul 1372, vine la domnie fratele lui, Radu, de la Făgăraș, cuviosul voievod pe care mai târziu închipuirea poporului îl împodobește cu toate isprăvile bunicului, tatălui și fratelui lui, împreunând astfel pe-un singur nume înțelepciunea, vitejia și gloria a patru vieți.</p>
               <p>Domnul cel nou al Munteniei, Radu Negru, cum îi zic vechii povestitori ai neamului nostru, părăsește de la început și de bună voia lui Amlașul și Făgărașul, curmând astfel orice legătură cu regatul Ungariei. Și, cu jertfă asta, rămâne deplin stăpânitor în țara lui. Despre el zice cronicarul: „După ce au trecut domnul dincoace, n-au mai avut stăpânire peste românii din Ardeal, dar nici pe dânsul să-l stăpânească cineva n-au fost”.</p>
               <p>Încă de pe când era ban al Severinului, Radu se-mprietenise cu călugărul Nicodim din țara Sârbească, un om foarte învățat, care pentru faptele lui bune și marea lui credință în Dumnezeu, era privit ca un sfânt. Sub domnia lui Radu, Nicodim vine și se statornicește în țara Basarabilor. Numele acestui sfânt împreună cu al înțeleptului domn amintesc întemeierea celor dintâi așezăminte mănăstirești pe pământul Munteniei. În cei doisprezece ani de pașnică domnie Radu-Vodă ridică lăcașuri de rugă și chilii pentru călugări la Tismana, la Cozia, la Cotmeana și la Câmpulung. Nicodim rămâne până la sfârșitul zilelor lui egumenul măreței lavre de la Tismana, zidită pe o stâncă uriașă deasupra unei cascade, în cel mai frumos adăpost din munții Gorjului.</p>
               <p>Radu Negru închide ochii în anul 1384. El lasă doi ciori: pe Dan și pe Mircea. Dan, cel mai mare, stă numai doi ani la cârma țării. Sufletul lui, pare a fi moștenit de la străbuni mai mult însușirile de ostaș, decât pe cele de gospodar. El își face sub steag scurtul veleat al domniei. O luptă norocoasă cu ungurii pune iar Amlașul și Făgărașul sub sceptrul voievozilor români. — În anul 1386 trece-n Bulgaria răsăriteană, cuprinde cetatea Silistrei și alte-ntărituri de pe malul drept al Dunării. Dar, într-o încăierare cu țarul șișman de la Târnov, viteazul domn, aruncându-se în fruntea ostașilor săi pentru a-i îmbărbăta, își pierde viața.</p>
               <p>În scaunul Basarabilor s-așează al doilea fiu al lui Radu Negru, marele voievod Mircea.</p>
            </div>
            <div type="div2">
               <head>În Moldova, Alexandru cel Bun</head>
               <p>Bogdan-Vodă, sub sceptrul căruia erau acum uniți toți micii cneji ai Moldovei, moare către sfârșitul anului 1365 și e înmormântat în biserica de la Rădăuți, zidită de el. Lațcu, fiul și urmașul lui, e un suflet slab, nepregătit pentru greutățile domniei. Oastea e împuținată și ostenită de-atâtea lupte. Țara, de-abia înjghebată, e șubredă încă în alcătuirile ei din lăuntru, și din afară n-are nici un sprijin de nicăieri. Iar ungurii mereu îi calcă hotarele, asmuțiți de Papa de la Roma. Ca să mai adoarmă dușmănia asta veche, Lațcu se lasă ademenit de sfaturile călugărilor latini, ce furnicau prin târgurile Moldovei, și trece la închinarea bisericii din Apus. Papa-i trimite binecuvântarea lui. Un episcopat catolic se înființează în târgul Siret, unde cel dintâi episcop e un polon, Andrei din Cracovia. Contenesc luptele la hotar. Oamenii își lucrează ogoarele în pace. Dar la domnul lepădat de lege poporul și fruntașii țării se uită ca la un străin. Lațcu moarte în 1373. De la el nu rămân feciori, ci numai o fiică, Anastasia, pe care-o ia în căsătorie olteanul Roman, lăstar din ramura Mușatinilor, înrudită cu Basarabii.</p>
               <p>Istoria Moldovei se întunecă pentru treizeci de ani. Din șirul voievozilor ce se perindează pe tonul lui Bogdan, până la Alexandru cel Bun, nici o figură luminoasă nu mai răsare. După Lațcu, domnește aproape un an Costea Mușat, tatăl lui Roman. Cearcă să ocrotească legea catolică: fruntașii țării îl răstoarnă și cheamă la domnie pe litvanul Iurg Coriatovici, care, pentru împăcarea drept-credincioșilor moldoveni, înființează un episcopat ortodox sub ascultarea Patriarhiei de la Ohrida. Dar nici ei nu domnește mai mult de un an. Boierii îl răstoarnă și așează domn în locul lui pe Petru, fiul lui Costea Mușat. El strămută scaunul Moldovei la Suceava. Fiind cumnat cu Vladislav, regele polonilor, Petru își pune coroana și țara sub ocrotirea acestor vecini tari pe vremurile acelea, și domnește-n pace șaisprezece ani. În anul 1391 moare.</p>
               <p>Roman, fratele și urmașul lui, întemeietorul orașului Roman, stă numai trei ani la cârma țării. Polonii se amestecă din ce în ce mai mult în gospodăria Moldovei, și vrajbă semănată de ei în jurul tronului de la Suceava prinde-a rodi. Orbiți de patima domniei, încep să se ridice frații împotriva fraților și fiii împotriva părinților. — Zile negre și istovitoare pentru biata țară! Ca umbrele-au lunecat domnii aceia peste viața neamului nostru, și nici o amintire înălțătoare nu ne-au lăsat din trecerea lor. Polonii ajută pe Ștefan I, fratele lui Roman, să-i ia domnia, și tot ei, mai târziu, ațâță vrăjmășie și lupte sângeroase, pentru coroană, între feciorii lui. La 1399 iar vine Roman, și iar îl surpă leșii. Pe Juga, fiul și urmașul lui, îl răstoarnă Mircea, marele Voievod al Munteniei, cu sprijinul căruia se așează în scaunul de la Suceava, pentru un lung și fericit șir de ani, Alexandru Vodă — cel mai vrednic și mai cuminte dintre feciorii lui Roman. Nesfârșitele frământări din lăuntru și desele schimbări de domn sleiseră puterile Moldovei. Ungurii și polonii se uitau la țara asta frumoasă și fără noroc, și așteptau cu bucurie ceasul în care să și-o împartă-ntre ei ca pe o pradă. Noul gospodar înțelege primejdia, și caută a se pune bine cu polonii pe care-i ajută de trei ori cu oaste, în luptele lor contra cavalerilor teutoni din Prusia (1410, 1414 și 1422).</p>
               <p>„Alexandru-Vodă, zice-n graiul lui bătrânesc unul din vechii noștri cărturari — făcut-au prieteșug mare cu leșii și legătură tare, ca hie la ce treabă, unul pre altul să agiutorească; nici sminteală n-au fost, că întâi au poftit craiul pre Alexandru-Vodă ca să-i trimită ajutor împotriva crijacilor la pruși. Nici l-au amăgit cu prieteșugul, că au trimis ajutor călăreți moldoveni, care au făcut mare izbândă; că bătându-se cu crijacii, întâi s-au făcut a fugi, de i-au înșirat, gonindu-i spre pădure, și îndată pedestrindu-se, le-au săgetat caii sub nemți, de le-au căutat a dare dos; și aceiași ai noștri s-au încălărat, și mare moarte au făcut într-înșii...”</p>
               <p>În legăturile lui cu polonii, în jurământul de credință pe care-l face înaintea regelui, Alexandru-Vodă aduce prietenia statornică a unui domn cinstit, cugetul drept, inima deschisă și brațul viteaz al unui bun tovarăș de luptă. El nu e supusul smerit care cerșește îndurarea și ocrotirea stăpânului, ci domnul vrednic și prevăzător, gata să ajute oricând, cu oastea. Cu sfatul și cu banii lui pe regele vecin și prieten.</p>
               <p>Vremurile sunt neașezate, și banul e scump. Regi mândri și puternici se văd nevoiți să-și pună coroana amanet . Craiul Vladislav, împrumutându-se de la Alexadnru-Vodă c-o mie de ruble de argint, îi zălogește Pocuția, unul din cele mai frumoase ținuturi ale Poloniei.</p>
               <p>Moldova nu e nici ea mai bogată, dar nu dorește nimărui nimic, și nici cheltuieli prea mari n-o împovărează. Plugarii muncesc mult și se mulțumesc cu puțin pentru nevoile lor. Ei își dau bucuros banul pentru trebuințele domniei, pentru încăputarea oștirii și mai ales pentru înzestrarea țării cu locașuri sfinte. Pe văile apelor mari și în adăposturile munților, biserici și mânăstiri de piatră își înalță din desimea codrilor turlele strălucitoare vestind Cavalerii teutoni. În războiul lor cu polonii erau ajutați de unguri. Marea luptă în care-au făcut minuni de vitejie arcașii lui Alexandru cel Bun, sub comanda spătarului Coman, s-a dat pe pământul Prusiei, în preajma cetății Marienburg, în anul 1422. La 1339 Regele Angliei Eduard al III-lea își amanetează la niște negustori coroana de aur. La 1441 Sigismund, regele Germaniei, își pune amanet la Ulrich Ortileb coroana regală pentru suma de 1500 de galbeni. pacea și lumina vieții noi celor ce vreme de veacuri au stat în grijuri și-n întuneric, călugări învățați, veniți din țara Basarabilor, întemeiaseră mai de mult mânăstirea Neamțului. Sub AlexandruVodă se înalță mânăstirile Bistrița, Pobrata și Moldovița, s-așează treptele bisericești: un mitropolit la Suceava, un episcop la Roman și altul la Rădăuți, se statornicește rostul și rânduiala boierilor în sfatul domnesc și-n trebile țării:</p>
               <p>Logofătul e slujbașul cel mai de credință al tronului, el poartă pecetea domnească, el întocmește hrisoavele de judecăți și ocine, și sub privegherea și ascultarea lui sunt toți ispravnicii de la curtea domnului.</p>
               <p>Vornicul e judecătorul tuturor pricinilor din țară. Hatmanul e paznicul Sucevei și povățuitor a toată oștirea. Postelnicul este tălmaciul curții, primitorul solilor și sfetnicul cel mai de aproape al domnului în trebile din afară ale țării.</p>
               <p>Vistiernicul poartă grijă și dă seamă domnului de toate veniturile și cheltuielile țării.</p>
               <p>Paharnicul și stolnicul îngrijesc de băutură și de bucate la masa domnească.</p>
               <p>Clucerul poartă cheile cămărilor și pivnițelor domnești. Jitnicerul are-n seamă hambarele cu grâu. Slugerul ­ tainul slugilor. Comisul ­ grajdurile domnești. Șătrarul ­ corturile oștirii. Armașul ­ paza temnițelor, și Aga ­ straja și liniștea orașului. Și alte bune întocmiri se așează pe la județe și pe la mărgini pentru cârmuirea și paza țării. Pârcălabul de Hotin are-n grija lui hotarul dinspre țara Leșască și Căzăcească; vameși sunt puși pe la schelele țării și ispravnici pe la ținuturi.</p>
               <p>În toată vremea asta de muncă neadormită pentru întemeierea gospodăriei și orânduiala dinlăuntru a Moldovei, înțeleptul voievod nu pierde o clipă din vedere primejdiile ce se urzesc în afară. Cugetă că țara-i slabă, iar greutățile ce-i stau în cale sunt multe și mari, și de aceea caută sprijinul și ocrotirea pe care armele nu i le pot încă da în păstrarea legăturilor de prietenie cu leșii. El știe ce vifor se ridică de la răsărit împotriva creștinătății. Știe și de învoiala pe care-n primăvara anului 1412 au încheiat-o la Lublau Sigismund, regele Ungariei, cu Vladislav, craiul Poloniei — de înțelegerea lor de a-și împărți Moldova pe din două, dacă domnul ei nu ar veni cu toată oastea în ajutorul ungurilor, când ar fi vorba de un război cu turcii. Toate le știe și le cumpănește și prin toate se strecoară, biruind pe cei vicleni și răi, cu cinstea, cu blândețea și cu bunătatea lui. Știe bine ce fel de prieten îi este Vladislav; cu toate astea, de câte ori îi cere, îl ajută cu oaste împotriva cavalerilor teutoni; iar când turcii calcă hotarul Moldovei, la 1420, și Alexandru-Vodă mână trei stafele după ajutor la craiul leșilor, acesta nu-și clintește un ostaș pentru apărarea celui mai cinstit și mai credincios prieten. -Poate că tocmai amintirea aceasta amară va fi tulburat mai târziu sufletul drept al bătrânului voievod și-l va fi ademenit să-și întoarcă oastea alături cu Svidrigel, ducele Litvaniei, împotriva aceluia, căruia treizeci de ani i-a păstrat cea mai curată credință. Și-a plătit scump acum pasul acesta nenorocit, — scump, și pentru că și-a văzut oastea sfărâmată, și pentru că și-a călcat cuvântul, și pentru că era într-o vârstă, când nu mai avea timp să îndrepte o asemenea greșeală. Cu durerea asta pe suflet a închis ochii, în anul 1433, adevăratul întemeietor al Moldovei, aceluia căruia poporul pentru înțelepciunea și blândețea lui, cu drept cuvânt i-a zis: Alexandru cel Bun. Oasele lui se odihnesc la mănăstirea Bistrița din județul Neamțului.</p>
            </div>
            <div type="div2">
               <head>În Muntenia, Mircea cel Mare</head>
               <p>Sfârșitul veacului al XIV-lea aruncă un nou vrăjmaș și, cu el, un lung șir de primejdii în calea neamului românesc. Prăvălite din aceleași mari pustiuri ale Asiei, valurile potopului musulman sparg, de la cele dintâi izbituri, putredele zăgazuri ale împărăției bizantine și, în mai puțin de-o jumătate de veac, îneacă aproape toată peninsula balcanică. Cine să li se împotrivească? Popoarele din răsăritul Europei trăiesc într-o veșnică dezbinare, și nici acum, când văd apropierea acestui cumplit vrăjmaș al tuturor creștinilor, nu contenesc de a se sfâșia între ele.</p>
               <p>Pe vremea asta de groază și de pieire vine marele Mircea la cârma țării Românești. Grija lui cea dintâi e să-și facă oaste puternică: el strânge sub steag toată tinerețea și voinicia țării, și însuși caută de-o învață ș-o întocmește, ca s-o aibă gata la toată nevoia. Vede vijelia cum se apropie și știe ce cumplită mânie s-ascunde în huietul și-n întunecimea aceea. Iar de vrăjmașul ce vine, gospodărie întinsă și pământ mult are de apărat, căci el e: „Mare voievod și domn singur stăpânitor a toată Țara Ungro-Vlahiei și al părților transalpine, încă și al părților tătărești și al Amlașului și Făgărașului herțog, și al Banatului Severinului domn, și al amânduror malurilor Dunării până la Marea cea mare, și al cetății Dârstorului stăpânitor”.</p>
               <p>Acesta e titlul ce împodobește în izvoadele vremii numele voievodului Mircea.</p>
               <p>Valurile puterii musulmane au ajuns până în hotarul moșiei lui. Din împărăția Bizantinului n-a mai rămas decât capitala -temnița întărită a celor din urmă împărați creștini ai Răsăritului. Serbia și Bulgaria sunt cotropite. Toate străjile Europei până la Mircea sunt abătute. Singur el mai stă în picioare, cu sabia în mână. În anul 1389 Sultanul Murat, care, biruitor, își strămutase capitala de la Brusa la Adrianipol, pleacă în Asia ca să potolească o răscoală. În lipsa lui creștinii îngenuncheați încearcă săși recapete neatârnarea. Mircea vine și el cu oaste în ajutorul lor. Dar Murat află, se întoarce din cale, și în ziua de 15 iulie se dă acea sângeroasă bătălie din câmpul Mierlei (Cosova) în care avea să se hotărască soarta peninsulei Balcanice. Chiar în zorii acelei zile de groază, în freamătul pregătirilor, Murat e ucis în cortul lui de sârbul Miloș Obilici, pe care turcii, furioși, îl rup în bucăți.</p>
               <p>Baiazid, fiul și urmașul lui Murat, se așează în fruntea oștii, și lupta reîncepe numaidecât, crâncenă, înverșunată luptă, care, tocmai în ceasul cel din urmă al zilei, aruncă biruința de partea musulmanilor. Mulți creștini aleși pier în cumpăna aceea. Însuși bătrânul Lazăr, viteazul țar al Serbiei care înainta în vălmășag orbește, tăindu-și cu palosul drum spre moarte, cade-n mâinile turcilor care-l târăsc, batjocorindu-l, până la leșul lui Murat, unde îl îngenunche și-i taie capul.</p>
               <p>În înfrângerea asta creștinii din peninsula Balcanică văd stinsă cea din urmă nădejde de mântuire. Serbii și bulgarii, supuși, încătușați, nu se mai pot mișca. Rămâne Mircea în fața lui Baiazid. — Cumintele domn înțelege că singur nu se va putea măsura cu cea mai mare și mai îngrozitoare putere a vremii aceleia. Deci, îndată ce se întoarce în țară trimite doi boieri la Curtea Poloniei. Aceștia, trecând prin Suceava, iau ș-un sol din partea lui Petru Mușat, domnul Moldovei și, prin glasul lor, se așează cea dintâi înțelegere a lui Mirca cu Vladislav Iagello, craiul Poloniei. Iar sâmburele acestei înțelegeri e să-și dea unul altuia mâna de ajutor împotriva ungurilor, dușmanii amândurora. În anul următor, soli de-o parte și de alta întăresc la Suceava această legătură, lămurind între altele, că regele Poloniei să nu fie volnic a porni războiul ungurilor până a nu vesti mai întâi pe Mircea, și că dacă Mircea a încheia pace cu regele Ungariei, îngrădind în ea și pe craiul Poloniei, acesta să o primească de bună. Mircea pregătind astfel calea către o înțelegere mai largă a neamurilor creștine împotriva turcilor. „Pentru socotelile dintre noi, zicea el, vom avea destulă vreme să ne răfuim; acum însă trebuie să ne strângem laolaltă, ca nu cumva marele dușman a Crucii să-și afle cheia unei biruinți ușoare în însăși dezbinarea noastră”.</p>
               <p>În anul 1394, Baiazad, nemaiavând nimic de temut îndărătul lui, pășește spre țara lui Mircea. Semnalul îl dau cetele jefuitorilor, care spulberă și cenușa din vatră pe unde trec. Dar Mircea nu se lasă înfricoșat de vestitorii aceștia ai marelui vifor, ci repede trece Dunărea și dă și el un iuruș prin orașele turcești, de unde se întoarce în țară încărcat de prăzi și de captivi. Și iată că și Baiazid cu greimea lui, îl calcă din urmă. Îl trage Mircea tot mai înlăuntrul țării, amăgindu-i mărginile cu hărțuieli ușoare până ce-l potrivește în niște locuri mlăștinoase și viclene în preajma Craiovei. Acolo, sub poalele pădurii de la Rovine, în dimineața zilei de 10 octombrie s-a pornit în strigăte de buciume bătălia aceea grozavă, în care astfel știuse iscusitul voievod să-și rânduiască cetele de arcași, încât oastea lui Baiazid Fulgerul ori încotro se întorcea primea în față ploaia de săgeți, ce tot mai întețit curgeau, și nu se știa de unde izvorăsc. Uluiți de spaimă și de vălmășag, turcii, zorind să iasă mai iute în limpeziș, se striveau, se ucideau între ei, lovind orbește, să-și facă loc, să-și taie drumul de fugă. De lupta asta scrie, în cronica lui, călugărul Moxa: „De Codrul clocoti de zgomot și de arme și de bucium, Iar la poala lui cea, verde mii de capete pletoase, Mii de coifuri lucitoare ies din umbra-ntunecoasă. Călăreții umplu câmpul și roiesc după un semn, Și în caii lor sălbatici bat cu scările de lemn, Pe copite iau în fugă fața negrului pământ, Lănci scânteie lungi în soare, arcuri se întind în vânt. Și ca nouri de aramă și ca ropotul de grindeni, Orizontu-ntunecându-l, vin săgeți de pretutindeni Vâjiind ca vijelia și ca plesnetul de ploaie, Urlă câmpul și de tropot și de strigăt de bătaie. În zadar strigă-mpăratul ca și leul în turbare, Umbra morții se întinde tot mai mare și mai mare; În zadar flamura verde o ridică înspre oaste, Căci cuprinsa-i de pieire și în față și în coaste, Căci se clatină rărite șiruri lungi de bătălie: Cad asabii ca și pâlcuri risipite pe câmpie, În genunchi cădeau pedestrii, colo caii se răstoarnă, Cad săgețile în valuri care șuieră, se toarnă, Și lovind în față, -n spate, ca și crivățul și gerul, Pe pământ lor li se pare că se năruie tot cerul, Mircea însuși mână-n luptă vijelia-ngrozitoare, Care vine, vine, vine calcă totul în picioare. Durduind soseau călării ca un zid înalt de suliți, Printre cetele păgâne trec rupându-și large uliți, Risipite se-mprăștie a dușmanilor șiraguri, Și, gonind biruitoare, tot veneau a țării steaguri Ca potop ce prăpădește, ca o mare turburată. Peste-un ceas păgânătatea e ca pleava vânturată, Acea grindin' oțelită înspre Dunăre o mână, Iar în urma lor se-ntinde falnic armia română. Eminescu aici se ridică Baiazid cu turcii asupra românilor. Deci se lovi cu Mircea voievodul și fu război mare, că se întunecă de nu se vedea văzduhul de mulțimea săgeților. Și multă oaste pierdu Baiazid, și pașii pieriră cu toții. — Atunci pieri Constantin Dragușevici și Marco Krajevici. Se vărsă sânge mult de erau văile înroșite. Deci se sperie Baiazid și fugi de trecu Dunărea și puse iscoditori pe la toate vadurile”.</p>
               <p>Se așteptă, se vede, la o năvălire din partea românilor. Lucrul însă nu era cu putință. Mircea pierduse și el oaste multă și n-avea de unde să și-o împrospăteze numaidecât; apoi știa el bine că de aci încolo au a-l înteți valurile cele mari. Încărcat de glorie și de griji, se retrase la Argeș. Cum ar fi mai schimbat el cununa acelei biruinți pe-o rămurică de măslin! Dar pacea de care-avea atâta nevoie n-o găsea nici între ai lui. O parte din boierii argeșeni erau nemulțumiți că strămutase scaunul domnesc la Târgoviște și când Mircea trecu în Ardeal pentru a pune la cale apărarea cea de temei a țării, în lipsă-i, Vlad, unul dintre fiii lui chiar, cu sprijinul nemulțumiților acelora, ia țara în stăpânire, și face fapte de domn nemernic: lingușeșete pe craiul Poloniei, și se-nchină sultanului, târând cu el în această umilință mândria țării cea cu atâta jertfă păzită până atunci. Sub această nenoricită domnie de furat, turcii pustiesc în toată voia pământul ce aburea încă de sângele lor, se fac stăpâni pe Nicopolea cea mică — (Turnu-Măgurele) și înscriu pentru întâia oară în cartea măririi lor „peșcheșul” Țării Românești — un dar de trei mii de galbeni pe an.</p>
               <p>Ce face în vremea asta domnul cel adevărat? La biruința dobândită cu sabia adauge o tot așa de însemnată biruință politică, datorită înțelepciunii lui: El face pe regele ungurilor să înțeleagă în sfârșit că înaintea puhoiului musulman, românii sunt un stăvilar ce, pentru binele creștinătății, trebuie întărit iar nu surpat. Și-n ziua de 7 martie 1395 Mircea încheie cu Sigismund la Brașov următoarea învoială: De câte ori va merge regele însuși să se bată cu turcii, să meargă și Mircea; iar când regele va trimite numai oastea, tot numai oastea s-o trimită și Mircea, și la trecerea gloatelor ungurești prin țara Românească, să li se dea cele pentru îndestulare, însă cu plată.</p>
               <p>Și iată că și pleacă domnii amândoi cu oaste împotriva turcilor. Ei se lasă de vale până la vărsarea Oltului în Dunăre. Aici împresurând cetatea Nicopolea cea mică o smulg din mâinile musulmanilor. Pământul țării se curăță de dușmani și sceptrul domniei intră iar în mâna cea vrednică a lui Mircea. Dar Sigismund e nevoit să se întoarcă, chemat grabnic de boala soției sale Maria, care, fiică a regelui Ludovic cel Mare, îi adusese ca zestre tronul Ungariei. Pe drum în dreptul Posadei, cum trecea pe valea îngustă a Prahovei, deodată se pomenește sub o grindină de săgeți și de bolovani: Vlad se răzbuna astfel de ceea ce, în judecata lui pătimașă, i se înfățișase ca o nedreptate.</p>
               <p>Era pe la mijlocul iernii. Soția lui Sigismund murise. Mircea dregea pe unde stricase Vlad. Frigul și pacea lungilor nopți păreau a mai fi ațipit învrăjbirile, când deodată un strigăt de groază răsună în toată lumea creștină: împăratul Bizanțului Manoil al II-lea, împresurat în mândra lui capitală, cere ajutorul Europei. Și vremea cruciatelor se reîntoarce. O suflare de tinerețe, un dor de vitejie și de jertfă înflăcărează iarăși inimile creștinilor. Și iată că de pretutindeni, din Italia, din Franța, din Germania, din depărtata Anglie, mii și mii de cavaleri, în zale strălucitoare, pornesc spre sfânta capitală a Răsăritului. La Buda se întâlnesc cu toții și, pe la sfârșitul lui august, sub povața regelui Sigismund, ajung la hotarul Olteniei, unde-i întâmpină voievodul Mircea cu oastea lui pregătită. Trec Dunărea, cu ușurință iau Vidinul, apoi Rahova, și-n ziua de 12 septembrie, 70.000 de creștini roiesc sub zidurile Nicopolii. Cetatea asta însă e bine apărată și toate silințele lor de-a o supune rămân zadarnice, iar peste două săptămâni se pomenesc cu vestea că Baiazid, aflând de sosirea lor, iute și-a ridicat oastea din fața Constantinopolului și vine să le-ație calea. Și-n adevăr, în dimineața zilei de 28 septembrie (1396) Baiazid e lângă Nicopol gata de luptă. În tabăra creștină e fierbere mare: Sigismund și toți cei care cunosc felul de luptă al turcilor sunt de părere ca întâiul atac să-l dea Mircea cu arcașii lui încercați. — Dacă sfatul acesta ar fi fost ascultat, poate că alta ar fi fost soarta vremurilor următoare. Dar deșertăciunea omenească se amestecă adesea în jocul celor mai însemnate și mai hotărâtoare întâmplări. Mândrii cavaleri francezi, siguri de izbândă, țin morțiș, o, în adevăr morțiș! să li se lese lor întreagă, cinstea celui dintâi pas spre biruință. Și nerăbdători, cum zăresc înaintea lor o ceată de călăreți turci, se repăd nebunește, se amăgesc de fuga vicleană a dușmanului, și, înfierbântați de-acea beție a mulțimii care împiedică pe cei mai cuminți oameni să mai judece, după ce sparg întâile rânduri, descalecă de pe cai și, cu săbiile în mână, dau busna în gloatele turcești. Baiazid, care-i pândește ca un vânător, trage deodată zid de spahii în jurul lor — se face o învălmășeală cumplită, bravii francezi cad stropșiți de mulțime, doborâți de lovituri ce curg întețite din toate părțile. Nu mai e luptă, căci ei, bieții, nu se mai pot apăra — e o crudă, o înfiorătoare jertfă de oameni.</p>
               <p>În deșert Sigismund mai umblă să însuflețească oastea aproape biruită de spaimă, în deșert inimosul Mircea în fruntea aripei drepte cearcă să ție în loc duiumul năvălitor al spahiilor, — de partea cealaltă croații părăsesc lupta; moartea și spaima fac goluri mari în rândurile creștine, orice împotrivire e zadarnică și fuga, fuga cea oarbă și înfricoșată rămâne singura mântuire a biruiților. Pe mulți îi scapă Mircea trecându-i la noi. Pe Sigismund îl smulge din fața morții Comitele de Zollern, unul din marii întemeietori ai casei de Hohenzollern.</p>
               <p>În ziua aceea au pierit numai în luptă 20.000 de creștini; numărul celor care, în năpustirea fugii, se vor fi înecat în Dunăre, nu se mai știe. Dar și turcii au căzut mulți. A doua zi Baiazid, văzând câtă oaste a pierdut, de mânie puse pe gealați să taie dinaintea lui pe cei trei mii de creștini prinși în război.</p>
               <p>Mircea știe bine ce urmări va avea pentru el înfrângerea aceasta. Deci, cum se întoarce-n țară, întărește străjile pe la vaduri, trimite pe femei și pe copii în adăposturile munților, iar el se gătește de luptă. Și iată că și vine Baiazid Fulgerul cu oaste multă să-l răpuie. Dar și de data asta Mircea îl atrage pe valea Ialomiței, în niște locuri prietene celor puțini, și lupta se petrece întocmai ca la Rovine. De bătălia asta vorbește cronica anonimă a Țării Românești când zice: „Mircea-Vodă Bătrânul a avut mare război cu Baiazid-Bei de la Nicopoli. Făcutu-s-au acest război pe apa Ialomiței, biruit-au Mircea-Vodă pe turci, și fără număr au pierit, trecând Baiazid-Bei Dunărea fără vad”.</p>
               <p>Cu câtă durere se plânge unul din povestitorii noștri de mai încoace că românii n-au stat să însemne la vreme luptele și biruințele lor! „Și multe lucruri vrednice de auzit, încheie Constantin Căpitanul, înșirând isprăvile lui Mircea, dar ai noștri nimic n-au scris fără numai ce aflăm de la străini”.</p>
               <p>La 1400 Mircea se repede în Moldova, în biata Moldovă ce se zbătea în mrejele Poloniei, prinde pe nevrednicul Iuga, și așează domn în locul lui, pentru mântuirea țării pe Alexandru cel Bun.</p>
               <p>Ca toți marii noștri voievozi, Mircea își întinde vederea și grija dincolo de hotarele țării lui, și dincolo de hotarele vremii lui. Astfel îl vedem mereu cu privirea ațintită la mișcările vecinilor săi, și mai ales la cele ce se petrec în Răsărit. Poate că nimeni n-a înțeles ca Mircea cât de mare-i primejdia care vine de-acolo, și nimeni n-a stat mai neadormit în fața ei.</p>
               <p>Trufașul Baiazid se pregătea să s-arunce asupra Europei apusene, când viforul năvălirii mongole îl cheamă în Asia. Acolo, la Angora, biruit în bătălia de la 12 iulie 1402, cade în mâinile lui Timur, hanul tătarilor, care-l duce, ca pe-o fiară, închis într-o colivie de fier, să-l arate cât e de mic și de slab celor ce credeau că Baiazid Ilderim e mai presus de orice putere omenească. Rămân de la ei trei feciori în vaza istoriei: Suleiman ia partea de împărăție din Europa, Mohamed pe cea din Asia; al treilea fiu Muza, prins odată cu tatăl său, scapă peste un an, la moartea acestuia. Suleiman se-nchină lui Timur, pe Manoil al Bizanțului îl iartă de bir, iar de unguri nu se teme, căci îi știe slăbiți pentru certurile din jurul tronului. Singur Mircea îl neliniștește și cu el face pace. „În urmă, zice cronicarul bizantin, ei au încheiat un pact prin care Mircea a promis să dea tribut și au tocmit pace. Și el, Mircea, a primit multă țară în partea Bulgariei și Serbiei”.</p>
               <p>Dar în toamna anului 1404, iscându-se în Asia război între Suleiman și Mohamed, se scoală și Muza, cel rămas pe dinafară, și viind la Mircea, ca la un domn puternic ce era, îl roagă să-l ajute a lua împărăția lui Suleiman. Mircea îi dă oaste sub povața nepotului său Dan. Serbii se dau și ei de partea lui Muza. Aproape de Constantinopol însă domnul serbilor îl părăsește și trece cu oastea la turci. Muza e învins. El se întoarce la Mircea, singurul lui sprijin și prieten credincios, și-n anul 1410 se ridică iar, cu oaste nouă. De data asta Suleiman e biruit, prins și ucis. Muza își vede, în sfârșit, visul cu ochii; dar întocmai ca un vis trece toată mărirea aceasta, prin sânge dobândită. În anul 1413 vine Mohamed din Asia, și ajutat de bizantini, ucide pe Muza, se așează la Adrianopol și pune temei trainic puterii musulmane în Europa. Mircea își vede țara prădată și, ne mai avându-și oastea întreagă, e silit să reînnoiască legăturile din trecut. Ce n-ar da el să poată rupe aceste legături! Ajută cu oaste până și pe Mustafa, un zvânturat ce se dă de fiu al lui Baiazid și cearcă să smulgă puterea din mâinile lui Mohamed; dar și acesta e prins și ucis. Și iarăși vin turcii și pradă țara, luând în robie, după cum spune un cronicar turc, „feciori mândri ca soarele și fete drăgălașe ca trandafirii”.</p>
               <p>Aceasta e cea din urmă durere a bătrânului voievod, pe care un cronicar turc din vremile acelea, un dușman deci al neamului nostru, îl numește „principe între creștini cel mai viteaz și cel mai ager”.</p>
               <p>Marele Mircea închide ochii pe la începutul anului 1418 și e îngropat la Cozia, în frumoasa lui mănăstire de pe Olt. După o strălucită domnie de 32 ani, el lasă o țară destul de puternică, pentru a nu se prăbuși sub urgia valurilor ce de-aci înainte au a se năpusti asupra-i.</p>
               <p>Pe banii ce s-au bătut sub el, și care sunt cei dintâi bani românești cu chipul domnului nostru, Mircea e înfățișat în picioare, cu barbă și cu plete, hlamidă pe umăr, spadă în mâna dreaptă, iar în cea stângă globul cu crucea.</p>
            </div>
            <div type="div2">
               <head>Urmașii lui Mircea, Vlad Țepeș</head>
               <p>Pe cât a fost Mircea de mare prin înțelepciunea și prin vitejia lui, pe cât a fost el de puternic ca domn și ca ostaș, pe atât a fost el de puternic ca domn și ca ostaș, — pe atât sunt de slabi și de netrebnici feciorii și nepoții lui, care, nevăzând în domnie decât farmecul deșertăciuni, sunt, fără să-și dea seamă, cei mai răi și mai stricători vrăjmași al țării ș-ai neamului lor. Ocrotiți unii de unguri, alții de turci, ei rup în două și boierimea și oastea țării sfarmă vechile datini care-ngrădeau dintru început rândul la domnie, și, orbecăind, cu mâinile mânjite de sânge frățesc, trec prin vremile acelea tulburi, aci târându-se, aci asmuțiți, îmbrânciți mai mult de viclenia altora decât de patimile lor, spre o biată coroană care, de cele mai multe ori, cade în cap cu tot.</p>
               <p>Mihail, singurul fiu bun și legiuit al lui Mircea, căruia multă vreme îi stătuse ajutor la cârma țării, după doi ani de domnie, cu tot sprijinul pe care-l capătă de la unguri, este răsturnat și ucis de vărul său Dan al II-lea, fiul viteazului Dan, care-a lărgit cu spada hotarul țării de partea cealaltă a Dunării, unde l-am văzut căzând în luptă cu șișman, țarul bulgarilor. Acest Dan al II-lea ia domnia cu ajutorul turcilor, și cearcă mai târziu s-o apere cu ajutorul ungurilor împotriva fratelui său Radu cel Chel (Prasnaglava), ocrotit și el de turci. Sceptrul țării trece de la unul la altul, până când se ridică iar Vlad, poreclit Dracul, fiul cel din flori al lui Mircea și, cu sprijinul Împărăției Bizantine ș-al boierilor nemulțumiți, în anul 1430, răpuind pe Dan și pe Radu, pe cei doi care se certau, dobândește el domnia cea împresurată de-atâtea primejdii. Iar dedesubtul acestor nenoricite schimbări de domn, care n-au fost niciodată spre bucuria oamenilor cuminți, țara își vede hotarele îngustate, lanurile pustiite, oastea ticăloșită, sfetnici și fruntașii dezbinați înde ei, norodul din ce în ce mai asuprit și mai strâmtorat. Că asupra lui apasă toate nevoile. El trebuie să poarte cheltuiala și cea de bani, și cea de sânge a tuturor luptelor acestora. El trebuie să plătească turcilor birul, careacum se ridică la zece mii de galbeni pe an, și peste asta să mai dea și cinci sute de copii într-ales pentru oastea ienicerilor, — cel mai sălbatic, cel mai greu și mai dureros tribut la care-a putut fi vrodată supus în popor. De la domn nici o milostivire, de la biserică nici o mângâiere. Preoții bulgari și sârbi, alungați încoace de prigonirile turcilor, împănează altarele noastre. Din Ungraria catolică vin cârduri de călugări minoriți, și sub ocrotirea domnului, care nu mai știe nici el cui să-și plece capul, cutrieră țara, bombănind rugăciuni într-o limbă pe care românii o înțeleg aproape tot așa de puțin ca și pe cea bulgărească. Între domn și țară nu mai e nici o legătură. Mândra, puternica gospodărie a lui Mircea, părăsită în voia întâmplărilor, se clatină în cumpăna pieirei, ca o corabie fără cârmă în izbeliștea valurilor.</p>
               <p>Ca să-i păstreze domnia, Vlad închină țara ungurilor, iar peste cinci ani se duce smerit la turci, jură credință sultanului Amurat al II-lea, și când acesta, puind temei pe vorba lui, vine cu oaste împotriva ungurilor, Vlad iar se răzgândește, și, cu chip că-l scoate în Transilvania, îl vâră prin niște coclauri încâlcite și prăpăstioase, de unde Sultanul e nevoit să se-ntoarcă fără nici o ispravă, cu vremea pierdută, cu oastea trudită în deșert. Iată cum înțelege a-și păzi domnia urmașul lui Mircea. Și cu toate astea toți ungurii îl răstoarnă și tot la turci găsește ajutor spre a-și lua coroana pusă de Ioan Corvin de Huniade pe fruntea rudei și ocrotitorului său Dan al II-lea, fiul lui Dan al III-lea. Acest Ioan Corvin de Huniade, român neaoș din Banat, luptând sub steagul regelui Vladislav, ajunge, prin vitejia și destoinicia lui, cel mai mare povățuitor de oști al ungurilor, și cel mai de temut vrăjmaș al turcilor.</p>
               <p>În toamna anului 1444 izbucnind iarăși în război între creștini și musulmani, Vlad trebuie să ia fățiș o hotărâre. Cearcă mai întâi să-ncredințeze pe unguri că n-au destulă oaste pentru a se putea măsura cu turcii, și că merg la o înfrângere vădită. Corvin zice că vorbește-n el vătaful sultanului, nu domnul românilor. Vlad scoate sabia să-l lovească. Apoi, ca s-arate că într-adevăr ține cu Vladislav, îi dă și el patru mii de călăreți sub cel mai viteaz dintre fiii săi. Dar spusele lui se izbândesc. Cele două puteri se întâlnesc la Varna și turci ies biruitori. Însuși regele Vladislav cade pe câmpul de luptă. Călăreții lui Vlad pradă corturile regești și se fac nevăzuți. Ioan Huniade de abia scapă cu puțini ostași. La trecerea lui prin Valahia, Vlad Dracul, ca să-și răsbune, îl prinde și-l închide. Dar când vede că ungurii amenință să-i calce țara, îi dă drumul, și, ca să-l îmbuneze, îl încarcă cu daruri și-l duce cu alai până la Brașov. Sunt până cele din urmă zvârcoliri ale acestei domnii zbuciumate. Peste un an Ioan Huniade vine cu Dan al III-lea, de partea căruia se dau acum toți boierii și toată ticăloșita oaste ce mai rămăsese țării. Vlad Dracul e ucis la Târgoviște împreună cu fiul său Mircea. Rămân însă de la el doi fii: Vlad Țepeș și Radu cel Frumos.</p>
               <p>Stă la domnie zece ani, cu sprijinul ungurilor, neamul Dăneștilor. În neamul lor se păstra vița cea curată a Basarabeștilor; căci Drăculeștii, scoborâtori din Mircea prin fiul cel din flori, erau „sânge amestecat”.</p>
               <p>Dar nici în Dan al III-lea, nici în Vladislav feciorul și urmașii lui, nu se vestește domnul ce-l așteptat. Și-n ce cumplită învolburare de vremi trăiesc piticii și nevolnicii aceștia! Tot Răsăritul Europei e în flăcări. Turcii sub viteazul Mohamed al II-lea ajung în culmea puterii lor. Creștinii mai fac o încercare de a-i răpune. Încă o dată roșesc cu sângele lor pământul acela de dureroasă aducere-aminte din Câmpul Mierlei. Cei opt mii de ostași ai lui Dan leapădă armele și trec la turci. Nu-i cea dintâi mișelie a lor, e însă cea din urmă: Sultanul, pentru a da cu ei o pildă strașnică, pune de-i omoară pe toți, în fața oștirii lui înmărmurite. Creștinii sunt biruiți și de astă dată (1448).</p>
               <p>Peste cinci ani trufașul Mohamed al II-lea intră călare în biserica Sfintei Sofia din Constantinopol și, ștergându-și de perdeaua altarului hangerul ud de sângele celor din urmă apărători ai Împărăției Bizantene, așează semiluna-n locul crucii batjocorite. Podoabele palatelor, cărțile scumpe, tablouri, statui, munca și strălucirea atâtor rânduri de vieți, tot ce s-a agonisit cu atâta grijă din strădania atâtor sute de ani, toată lamura aceea de bogății și minuni cum n-au mai fost și n-au să se mai vadă, toate se fac pulbere și scrum în câteva ceasuri de sălbătăcie.</p>
               <p>Surparea lumii acesteia umple de uimire și de groază sufletele creștinilor. Încep mulți să creadă că Dumnezeu și-a întors fața de la ei. De pretutindeni pare că se-ntunecă, ș-un vânt de nebunie suflă peste viața popoarelor.</p>
               <p>Pe fundul acesta de noapte și de vijelie se arată figura posomorâtă a lui Vlad al IV-lea, Țepeș, pe care tot mâna cea puternică al lui Ioan Corvin îl ajută să se facă domn. Și iarăși, după rânduiala vremii, cel care vine taie capul celui care trebuie să plece. De-acum boierii Dăneștilor iau drumul pribegiei, la masa părăsită de ei s-așează hemesiți oamenii Drăculeștilor.</p>
               <p>Se doarme însă cam rău în curțile Târgoviștei. S-aud șoapte prin ungherele întunecoase, gemete vin din adâncurile tainițelor, umbre nedeslușite lunecă pe lângă ziduri și-n toată noaptea cântă cucuvaia sub streașina iatacului domnesc. Iar cruntul voievod care-a pășit la tron peste leșul lui Vladislav, cugetă că n-a pierit sămânța poftitorilor de domnie, că aceiași sași din Ardeal și din Țara Bârsei, l-au ospătat pe el și pe ai lui, zilele de așteptare și de pregătire, găzduiesc acu pe ceilalți, pe fugarii Dăneștilor, care plătesc și ei tot așa de bine.</p>
               <p>Și iată-l, cu-o ceată de călăreți, trecând munții și abătându-se ca o furtună peste bietele sate, bănuite c-ar tăinui dușmani de-ai lui. În preajma Sibiului înalță cele dintâi flăcări ale pustiirii, și cele dintâi țepe ale chinului ș-ale morții batjocorite. Apoi, cu aceeași oarbă mânie se lasă asupra satelor de lângă Brașov, spulberând totul în cale-i: Sute de oameni nevinovați, femei, bătrâni, copii chiar sunt uciși fără nici o milă, și-n groaza pe care-o împrăștie în juru-i, în vaietele celor care mor chinuiți, în strășnicia flăcărilor mistuitoare omul acesta pare a căuta să-și dovedească măsura puterii și vitejiei lui. Ca și cum s-ar minuna singur mândrindu-se de cât rău poate el să facă, așa se încarcă de zădarnice păcate și se îmbată de priveliștea cruzimilor lui.</p>
               <p>La un an după asta, năvălește iar în Țara Bârsei, pradă satele, dă foc cetății Brașovului, ș-acolo, într-o adevărată orgie de sânge, în mijlocul înaltelor țepe cu oameni înfipți, în gemetul sfâșietor al celor ce se căznesc să moară, Vlad stă voios la masă și petrece cu cei mai vrednici ostași ai lui, prețuiți, de bună seamă, după măsura cruzimii lor, și cu cei mai buni prieteni, cărora le tremură mâna de câte ori duc paharul la gură, căci, la un asemenea ospăț, într-un asemenea loc și c-un astfel de voivod în capul mesei, fiecare pahar poate fi cel din urmă.</p>
               <p>În una din aceste vajnice vânători de oameni, prinde el pe tânărul Dan, și, să-l vindece pentru totdeauna de pofta domniei, îl culcă între făclii aprinse pe marginea unei gropi, săpată pe măsura lui, pune preoți să-l prohodească și femei să-l bocească, apoi îi taie capul și rânjind îl împinge cu piciorul în culcușul de veci.</p>
               <p>Neadormita frică de cei cere-l pândesc din întuneric, goanele și adulmecările acestea după domnișorii de peste hotar, grija de a nu-și pierde scumpa prietenie a lui Matiaș Corvin, fiul și urmașul lui Ioan Huniade, multele nevoi ale țării și nenumăratele judecăți și certuri între ai lui pe care zilnic trebuie să le descurce cu sabia, îl fac pesemne să piardă din vedere că dinspre Răsărit sclipește tot mai aproape hangerul puternicului Mohamed, și că e birnicul acelui sultan, până la care ajunsese vâlva isprăvilor lui. Deci, în al cincilea an de domnie, la 1461, neplătindu-și Vlad birul, se pomenește c-un sol de la turci — Catabolinus, un grec șiret, care umblă cu binișorul s-ademenească pe „Dracula”, cum îi ziceau pe atunci, și să-l ducă peșcheș sultanului. Vlad pricepe gândul grecului, se face a-l asculta, îl petrece cu cinste pân' la Giurgiu, dar acolo, când Hamza Pașa, paznicul hotarului turcesc, se repede să puie mâna pe el, într-o clipă scutarii domnului răsar ca din pământ, o luptă se-ncinge, și cei care-ntinseră cursa cad ei într-însa. Hamza cu ostașii lui și grecul cel iscusit sunt duși la Târgoviște și trași în țeapă. Cel dintâi, ca pașă de Vidin, are cinstea de-a muri într-o țeapă mai înaltă. Peste Dunărea, rămasă fără pază, iarna așterne pod pentru aprigii călăreți ai lui Țepeș, care dintr-un iuruș pustiesc toate raielele de pe malul drept și ucid peste douăzeci de mii de turci. Vlad scrie despre isprăvile acestea craiului unguresc, și-i cere ajutor pentru întâlnirea cea mare ale cărei primejdii îl atrag, îl sorb ca vraja unei adâncimi. El spune hotărât craiului că nu se dă în lături din fața turcilor, ci orice s-ar întâmpla vrea să se bată cu ei, ca să s-aleagă la un fel, că biruința lui va fi spre cinstea și binele tuturor creștinilor, iar „dacă, Doamne ferește, ne va ieși rău, și țărișoara asta a noastră va pieri, nici Măriei tale nu-i va izvorî de aici vrun folos și vrun bine, căci ar fi în paguba întregii creștinătăți”.</p>
               <p>Acestea le scrie Vlad din Giurgiu, în frigurile pregătirii, pe la începutul lui februar, anul 1462. Către sfârșitul lui april, Mohamed își ridică oastea și pleacă înviforat spre țara semețului ghiaur. — Vlad îl așteaptă la hotar. Îndărătul lui satele și cetățile sunt pustii. Munții și codrii tăinuitori primesc iarăși în buna lor pază pe oaspeții zilelor de groază. Pândarul de la Dunăre pune străji neadormite pe la vaduri și trimite iscoade înaintea turcilor. Despre unul din cercetașii aceștia se povestește că, fiind prins și dus înaintea sultanului, cu toate chinurile la care a fost supus, n-a vrut să spuie nimic de Țepeș. S-a minunat sultanul și cică ar fi zis către ai lui: „Într-adevăr tari oameni are blestematul acela de Draculea”.</p>
               <p>Pe la începutul lui iunie turcii tăbărăsc lângă Nicopoli. Vlad, de pe celălalt mal, îi vede cum se pregătesc să treacă Dunărea. Arcașii lui stau la pândă și cele dintâi bărci care se încumetează să taie latul hotar de apă se prefac, pe la calea jumătate, în năsălii plutitoare. Nu mai târziu, sub pavăza nopții, se strecoară dincoace o frunte de ieniceri c-o sută douăzeci de tunuri; a doua zi mândrul cuceritor al Constantinopolului se uită cu durere de pe celălalt mal cum fac proașcă în cei mai scumpi viteji ai lui opincarii lui Draculea. Povestește mai târziu un ienicer sârb care a scăpat cu zile din lupta aceea: „Mult se întristă sultanul, văzând de pe malul celălalt bătălia cea mare, și neputându-ne veni în ajutor, temându-se foarte să nu-și piardă toți ienicerii, căci, el, sultanul, nu trecuse încă Dunărea...”</p>
               <p>Dar așezându-și turcii turnurile și pornind a bate tot mai întețit, românii se trag la o parte din ploaia giulelor de piatră, și, spre malul părăsit de ei, se îndreaptă cu vuiet clocotitoarea mulțime ce izvorăște de sub zidurile Nicopolii. Vlad înțelege că nu se mai poate măsura c-un astfel de vrăjmaș. De-acum el cere codrului și întâmplărilor neprevăzute ajutorul pe care Matiaș nu se grăbise a i-l trimite. Cu multă grijă înaintează duiumul turcesc înlăuntrul acestei țări tăcute, printre copacii vrăjiți, care, dintr-o clipeală în alta, se pot preface în luptători. Se-mping încet valurile de oameni — pământul parcă se lasă de atâta greutate; de departe s-aude ca huietul mării, freamătul învălmășit al mulțimii. Înaintea oștirii merge, cu chip că știe drumurile, zălogul drag sultanului, Radu cel Frumos, vrednic de cea mai înaltă țeapă a fratelui său.</p>
               <p>Dar ce țară-i asta? întreabă răstit Mohamed. Unde i-s oamenii? Nu văd un târg, nu văd un sat. Și unde-i vodă cu oastea? Unde-i ghiaurul?</p>
               <p>Nu-i liniștea morții asta, nici încremenirea fricii, e ura la pândă, e răzbunarea care tace ș-așteaptă.</p>
               <p>Nu știe el, împăratul, câți din cei de pe de lături, săgetați ca din senin, înseamnă cu leșurile lor dâra trecerii lui prin acest pustiu. Și câți din sprintenii spahii trimiși în iscoadă, rămân să-și dea răspunsul pe lumea cealaltă.</p>
               <p>Se mișcă încet marea oștire, în mijlocul căreia Slăvitul Slăviților, închis în cetatea lui de suliți, nu poate ști nimic din cele ce se petrec dincolo de zidurile vii care-l păzesc — se mișcă încet căci e norod mult și-ncărcătură multă, și locurile-s rele și zilele sunt de-o zăpușeală de cad bieții oameni din picioare, iar noaptea, noaptea când se opresc din mers toate sunt fioroase; pământul geme când bat țărușii corturilor, apele și pădurile șoptesc vorbe nedeslușite, și mulți din cei care sapă șanțurile din jurul taberei, cad deodată cu fruntea-n țărână și nu se mai ridică.</p>
               <p>În una din acele nopți din îngrijorat popas, târziu, către al doilea schimb de străji s-aude din margine dinspre pădure un strigăt, apoi o salvă de vaiete înfundate, apoi un bufnet în pământ, parcă s-ar fi prăbușit un mal — pe urmă o clipă de tăcere. Și deodată, tot dintr-acolo, pornește o îmbulzeală mare, un vălmășag îngrozitor de oameni, care se-mping, se strivesc, se ucid între ei, și nu știu ce e, ce s-a întâmplat.</p>
               <p>Și frământarea, zarva asta nepricepută de nimeni, se poartă prin tabără de colo-colo, ca un vârtej al morții, umbre ciudate alunecă pe dinaintea ochilor ce-n buimăcirea somnului se deschid o clipă și se reînchid pentru vecii vecilor. Umbrele acestea ce umblă buluc printre corturi, sunt ostașii crâncenului voievod pe care vrea să-l întâlnească Mohamed, și cel ce pășește înaintea lor, și scrâșnind își taie drum prin mulțime, este însuși Țepeș care caută cortul sultanului. Dar iată că trâmbiți pornesc să sune din toate părțile și gloatele se dezmeticesc: nestrăbătute ziduri de oameni încremenesc în jurul marelui împărat; tot mai rar se aud zgomotele de luptă, tot mai departe.</p>
               <p>Se luminează de ziuă. Turcii dau zor să mai ascundă din morți, — să nu vadă padișahul ce vraiște și stricăciune au făcut ghiaurii în tabără. Acum înțeleg ei de ce gemea așa pământul când băteau seara țărușii corturilor.</p>
               <p>Departe, în adâncul codrului, în larga poiană ce se umple de soare, Vlad împarte prăzile nopții la vitejii care i-au mai rămas.</p>
               <p>Turcii se năpustesc asupra Târgoviștei, socotind că acolo se va fi întărit Vlad cu oastea lui. Dar găsesc porțile deschise și cetatea pustie, străjuită numai de sutele de țepe în vârful cărora putrezesc frați de-ai lor, cu Hamza între ei.</p>
               <p>De aici, unde să mai meargă? țara-i deșartă, merindele-s spre sfârșite, drumurile-s grele, oastea-i împuținată și ruptă de osteneală.</p>
               <p>Și cât mai e până-n Ardeal, și câte se mai pot întâmpla și până acolo?</p>
               <p>Mâhnit de-atâta zbucium fără nici o ispravă, împăratul lasă pe Radu cel Frumos să-și îngrădească el domnia cum o ști, și se întoarce grabnic pentru a se găti de alte războaie.</p>
               <p>Vlad, părăsit de noroc, e părăsit și de ai lui care, doritori de zile mai liniștite, trec la Radu, domnul cel nou de la care așteptau mai multă milă. Și iarăși ia toiagul pribegiei. Tocmai prin noiembrie capătă de la vechiul prieten Matiaș un mic ajutor de oaste. Pe drum se gândește că numai cu sprijinul ungurilor n-are să poată păstra domnia. Deci, oprindu-se în Rucăr, trimite marelui vizir rugă de iertare, legându-se că de aci înainte el va ținea cu turcii, chiar și împotriva ungurilor. Scrisoarea cade în mâinile lui Radu, care o trimite lui Matiaș, și Vlad nu mai apucă domnia, o scurtă și neînsemnată domnie de trei luni, decât după ce-și ispășește păcatul acestei vânzări cu doisprezece ani de închisoare.</p>
            </div>
            <div type="div2">
               <head>Urmașii lui Alexandru cel Bun</head>
               <p>Viața Moldovei se întunecă iar pentru un sfert de veac. Figurile domnilor de abia se întrezăresc. Feciori legiuiți și feciori din flori ai slăvitului gospodar tinzând mâini lacome spre mândra moștenire părintească se-ndeasă, se-mbrâncesc, se sfâșie fiecare cu boierii lui, fiecare cu proptelele lui, și, după cum bate vântul dinspre Țara Leșească sau dinspre cea Ungurească, ei vin, se duc, vin iarăși, zbuciumându-se și găsindu-și pieirea în jurul coroanei, ca fluturii în para lumânării. Nici o rânduială nu se mai păzește în urmarea domnilor. Ilie este feciorul cel mai mare al lui Alexandru cel Bun, fecior legiuit, și rudă după nevastă cu regele Poloniei căruia-și închină sabia și sceptrul, și cu toate astea nici un an nu poate sta la domnie. Către sfârșitul anului 1433 îl alungă și-i ia locul frate-său Ștefan, sprijinit de Vlad Dracul, domnul Munteniei. După doi ani vine el cu oastea de la poloni, dar în toate luptele pe care le dă e biruit și când amândoi se îngrozesc de atâta măcel, își întind mâinile spre împăcare peste bucățile însângerate ale sărmanei Moldove, pe care și-o împart ca pe-o moșie a lor. „După aceea, scrie vornicul Grigore Ureche, s-au împăcat Iliaș-Vodă cu frate-său Ștefan și s-au împărțit cu țara. Cetatea Albă și Chilia și toată Țara de Jos s-au venit lui Ștefan- Vodă, iară lui Iliaș-Vodă Suceava și Hotinul cu Țara de Sus, zicând că după aceea au fost legătură cu craiul leșesc și mai mare, și daruri în toți anii i-au fost trimițând Iliaș”.</p>
               <p>Iar darurile acelea, și toată risipa aceea de bani și de sânge, ca și toate păcatele boierilor și domnilor de-atunci, de-atunci și din alte vremi, le plătește tot mulțimea aceea tăcută și supusă a muncii fără de răsplată și fără de sfârșit, tot țăranul acela harnic și răbdător care, și atunci și-ntotdeauna a știut păstra întreagă, sub paza jertfelor lui, făptura cea de-atâtea ori primejduită a neamului nostru.</p>
               <p>Și nouă ani stăpânesc Moldova acești doi frați — „doi domni în țară săracă”. În toamna anului 1444, pierind Vladislav , craiul Poloniei și al Ungariei, în marea bătălie de la Varna, rămâne Ilie-Vodă fără ocrotire. Poftit de fratele său în Vaslui, la o petrecere domnească, se duce bucuros, dar abia pășește pragul casei unde-l aducea dorul de frate, că patru gealați se repăd și, punându-i un căluș în gură, îi târăsc în fund la vatra cu jăratec, unde îl țin întins cu fața în sus și-i ard ochii cu fierul roșit în foc.</p>
               <p>Orbii nu pot domni. Rămâne Ștefan singur stăpân, având pe lângă el un alt frate, Petru, care luase parte la orbirea lui Ilie, și care se mulțumește deocamdată, firimiturile ce se scutură de pe masa domniei. Dar peste trei ani, în ziua de 13 iulie, vine Roman fiul lui Ilie, cu oastea de la Cazimir noul crai al Poloniei și, lovind țara pe neașteptate, prinde pe Ștefan și-i taie capul. Tânărul Petru fuge în Ungaria, unde Ioan Corvin e mare și tare, se însoară cu sora acestuia care îmbătrânește așteptând un mire, și, cu sprijinul puternicului cumnat, ia sceptrul Moldovei. În ziua de 2 iulie 1448 Roman moare otrăvit în drumul spre Polonia. Mamei lui, pribegei Maria, îi mai rămâne un fiu, Alexandru, un biet copilaș de zece ani, care se uită cu ochi mari, speriați la mă-sa de câte se aude spunând aceleași și tot aceleași vorbe: „Pe tată-său l-au orbit, pe fratesău l-au otrăvit, iar noi umblăm fugari... tu trebuie să fii într-o zi domn și să ne răzbuni pe toți”.</p>
               <p>Dar craiul Poloniei, nepotul ei de soră, se urnește cam anevoie, și tot ar ajuta-o el, dacă nu l-ar chema aiurea griji mai mari, și dacă n-ar ști că la spatele lui Petru, stă Huniade. Împrejurările însă par mai zorite decât oamenii. Neliniștitul domn al Moldovei, spre a se cumpăni pe tronul ce se clatină sub el, întinde c-o mână cetatea Chiliei lui Huniade, cu alta jurământul de credință lui Cazimir, și, făcându-și socoteală că-i adoarme pe amândoi, uită că mai e o putere pe care n-o înșeală nimeni: Moartea neașteptată a lui Petru deschide micului Alexăndrel porțile Moldovei. Între acești doi însă cic-ar fi mai stat vreo două luni, un domn de pripas, poreclit Ciubăr-Vodă, despre care închipuirea ce poznașă spune c-ar fi murit mâncat de șoareci.</p>
               <p>Deci în primăvara anului 1449 Maria își vede visul cu ochii. Din mijlocul acelorași boieri care au stat sfetnici lui Petru, dă acum porunci de domn și cărți de judecată plăpânda ei odraslă. Dar nici Huniade nu doarme, nici numărul feciorilor din flori al lui Alexandru cel Bun nu s-a încheiat încă. Și toamna aceluiași an aduce Moldovei voievod nou. Bogdan vine din Muntenia, unde era dus mai de mult; nevasta lui, frumoasa Oltea, e de-acolo, Vlad Dracul ține pe-o nepoată a lui. În ziua de 12 octombrie se întâlnesc la Tămășeni, pe apa Moldovei, cele două cete de voinici, a căror vitejie va să hotărască cine să steie domn. Câtă îndârjire trebuie să fi fost de-o parte și de alta se vede din aceea că, pe câmpul de luptă, cad morții, peste ostașii de rând, o mulțime de boieri însemnați între care se pomenesc doi vestiți fruntași ai lui Alexăndrel: Oancea Logofătul și Costea Andronic. „Și după multă nevoință, zice cronicarul, au biruit Bogdan-Vodă pre Alexandru-Vodă”.</p>
               <p>Și iarăși Maria cu fragedu-i odor fără noroc, cu micul ei cerșitor de domnie, se duce să bată la ușa nepotului Cazimir.</p>
               <p>Mulți din boierii lui Alexandrel se dau acum de partea biruitorului. Dar ce greu se păstrează o coroană bătută de-atâtea vânturi! Nici n-apucă Bogdan a se așeză bine la domnie și, lovindu-l pe neașteptate, trimisul lui Cazimir, cu oaste din Rusia, îi și răzluiește cetățile de sus: Hotinul, Neamțul și Suceava, pe care i le dă lui Alexăndrel.</p>
               <p>„Iară Bogdan, zice vornicul Ureche în graiul lui bătrânesc, fără zăbavă adunând oaste de pe unde au putut au venit și au scos pre Alexandru-Vodă din scaun și iar au stătut BogdanVodă în scaun. Deci Alexandru-Vodă au năzuit la leși și au făcut jalobă la crai pre Bogdan-Vodă. Iară craiul au făcut sfat ce va face cu această țară mișcătoare și neașezată. Sfătuiau unii de ziceau să scoată domnii, să nu-i mai lese să fie și să pună giudețele sale și să o împartă să facă ținuturi. Iară alții ziceau, care erau împotrivă, că mai bine este a se apăra de turci de după păretele altuia decât după al său”.</p>
               <p>De părerea asta e și regele, dar stăpân... „păretelui” aceluia să fie văru-său Alexandrel. Și, de cum se desprimăvărează, trimite să-i strângă oaste multă din Rusia, și prinde a face pregătiri mari de război.</p>
               <p>Leșii se mișcă încet. Îi mai zăbovește și teama, teama de pământul Moldovei, mai mult decât de oamenii ei. Așa că tocmai pe la strânsul bucatelor, oastea crăiască trece Prutul și, ocolind pe departe pădurile, înaintează cu grijă și tot pe locuri deschise spre coclaurile Vasluiului, unde meșterul Bogdan, așteptându-și oaspeții, prefăcuse dealurile în cetăți și codrii în oaste.</p>
               <p>La începutul lui septembrie năvălitorii întind corturile în valea Lipovățului. Aici vine o solie de pace din partea lui Bogdan: Să stea el domn peste toată Moldova până va împlini Alexăndrel cincisprezece ani, și pentru asta se leagă a plăti craiului câte 70.000 de galbeni turcești pe an. Ochi mari, scânteietori de lăcomie, holbează nobilii castelani și palatini ai leșilor, când aud ei de atâta bănet. Pacea se încheie în ziua de 5 septembrie. Croită pe trei ani, ea nu ține decât o noapte. A doua zi în zori oastea craiului e pe drum, bucuroasă de întoarcerea asta neașteptată, mai mult decât de-o biruință. Numai Alexăndrel și boierii lui sunt amărâți. El trecuseră pădurea Crasnei de cu seară sub pavăza lui Manuil, pârcălabul Hotinului, care mai luase în grija lui și carele cu provizii păzite de-o ceată de podoleni. Trecerea le fusese strașnic de grea, și țipetele lor vestiseră pe cei din urmă ce gând are pădurea cu ei. De aceea grosul oștirii se varsă acum pe șesul deschis. Ca dintr-o baltă de sânge iese soarele pe măgura din dreapta. Departe, înainte, se saltă ceva în zare, întâi parc-ar fi niște tufe ce-și clatină vârfurile în adierea dimineții, dar se deslușește îndată că sunt oameni, oameni mulți, zoriți, ce izvorăsc mereu de după muchia dealului. Sunt moldovenii lui Bogdan. În sunetul trâmbițelor oastea regală se gătește de luptă. În frunte se așează opt escadroane de călăreți. Ei lasă pe moldoveni să se apropie, și, la cea dintâi bură de săgeți, plecându-se pe gâtul cailor, se repăd orbește cu sulițele întinse. Ca o perdea se trag la o parte boierii călări, și-n fața leahului rămân pedestrașii, țăranii care nu fug de greu și nu se tem de moarte. În gloata asta vânjoasă, în mulțimea asta, care freamătă din ce în ce mai îndârjită, se prăbușesc, ca într-o vâltoare, rândurile călăreților poloni; unii taie cu coasele vinele cailor, alții cu furcile, mai lungi decât sulițele, scot ochii năvălitorilor, iar cei mai mulți îi doboară cu ghioaga. — Pier viteji mulți de-o parte și de alta. Trei mari căpetenii ale polonilor cad în luptă, și toată oastea lor învălmășită începe a-și căuta drum de scăpare, când iată că Manuil cu moldovenii lui Alexăndrel vine să smulgă biruința din mâinile fraților lui și s-o arunce în partea vrăjmașului. Zice cu durere cronicarul: „Și biruia Bogdan-Vodă, de n-ar fi dat ajutor moldovenii lui AlexandruVodă, care trecuse pădurea cu podolenii, pe care îi trimisese cu carele. Aceia s-au vârtejit la război de au dat inimă celorlalți, ce erau pieitori, și au împins pre oastea lui BogdanVodă, de unde au prins a fugi și umpluse pădurile. Și așa cu vitejia iar a moldovenilor a rămas izbânda la leși cei ce pierduse război”.</p>
               <p>Seara târziu se mistuie-n codru Bogdan cu ai lui, gata să iasă iar la luptă în revărsatul zilei. Dar oastea craiului toate le-ar da acum să poată face aripi; — „nici au așteptat de al doilea rând războiul” zice același cronicar: „Ce numai s-au bulucit dimpreună cu Alexandru-Vodă și cu toții s-au tras mai degrabă spre Țara Leșască”. Ș-acesta e și singurul rod al biruinței lor.</p>
               <p>Bogdan rămâne domn. Ocrotit de unguri, temut de poloni, viteazul de la Tămășeni și de la Crasna cugetă că-ți poate pune paloșul în cui pentr-o bucată de vreme. Dar iese încă fum de sub mormanul de cenușă cu tot sângele ce s-a vărsat. O seamă de boieri, dintre bunii sfetnici ai lui Bogdan, îl părăsesc și fug în Polonia la Alexăndrel. În hrisovul din 31 iulie 1451 prin care domnul întărește o danie Mânăstirii Neamțului, nu se mai pomenesc decât șase din boierii cunoscuți ai Moldovei, în fruntea acestora e Ștefan, fiul iubit al domnului, un tinerel frumos, cu ochii albaștri și cuminți, a căror dulce privire e pururea dusă, pierdută în cine știe ce adâncime de gânduri mari.</p>
               <p>Pentru el, pentru mândrețea asta de Făt-Frumos se luptă Bogdan din răsputeri, să-i lămureasc-o țară. Și multe greutăți i se mai pun în cale, iar numărul vrăjmașilor sporește.</p>
               <p>E un an încheiat de la cercarea de sânge din valea Crasnei. Trei castelani ai regelui pășesc iarăși cu oaste spre hotarele Moldovei. Solii lui Bogdan îi întâmpină la Camenița, și, pe când se târguiește o pace, care tot în aurul moldovenilor ar fi să-și aibă temeiul, iată că un nou fiu al lui Alexandru cel Bun aduce o dezlegare neașteptată. Petru Aron cere numai o sută de voinici, pentru a scăpa țara de Bogdan, și a netezi lui Alexăndrel drumul la domnie. Învoiala e făcută și, în seara de 15 octombrie, pe când domnul petrecea la o rudă a sa în satul Răuseni, lângă Suceava, un ropot de călăreți ș-un zăngănit de arme în curte îngheață deodată veselia oaspeților. Într-o clipeală ușile sar din țâțâni, masa e răsturnată, sângele se amestecă cu vinul. Mâini nelegiuite târăsc pe Bogdan afară și-i taie capul.</p>
               <p>Alexăndrel vine cu mama lui la Suceava să culeagă roadele crimei. Dar Petru nu se mai ține de cuvânt, ci cată să-și păstreze sieși sceptrul mânjit de sângele fratelui său. Și iarăși Moldova se părăginește sub doi stăpâni răi. Boierii țin mai mult cu Alexăndrel care, pentru a-și mai ridica o pavăză împotriva lui Petru, se-nchină și lui Huniade în ziua den17 februarie 1453. Dar copilul-domn s-alege-un stricat și, ca de un vin tare îmbătat de putere, își face dușmani din cei mai buni apărători al lui. Peste doi ani, cei mai mulți boieri trec de partea lui Petru Aron. O luptă hotărâtoare se dă la Movile în ziua de 25 martie. Învins, Alexăndrel caută adăpost în Cetatea Albă, unde în curând otrava pune sfârșit și zilelor lui așa de zbuciumate.</p>
               <p>Rămâne Petru Aron domn singur a toată Moldova. Boierii țării se strâng în jurul lui, Mitropolitul Teoctist îi stă ca cel de mai aproape sfetnic. La 6 octombrie 1455 se închină polonilor, și hărăzește Mariei, să-i fie sprijin și mângâiere, cetățile Siretului și Volovățul. Iar peste un an, ca să-și aibă liniște și din partea îngrozitorului Mohamed, se leagă a-i plăti bir câte 2000 galbeni venețieni pe an.</p>
               <p>Darnic și-mpăciuitor cu toată lumea, Petru începe a se crede neclătinat în domnie, când iată că, -n primăvara anului 1457 vine, c-o mână de oaste, tânărul Ștefan, feciorul Oltei ș-al lui Bogdan. El vine dinspre Țara Muntenească.</p>
               <p>Voinici lui, tot unul și unul, îi curăță drumul cu zborul săgeților. În deșert oamenii lui Petru cearcă să-i ație calea. La Doljești, pe Siret, îi pune pe fugă întâiul rând de săgeți. O nouă ceată trimisă împotrivă-i îl întâmpină la Obric, în ținutul Neamțului. Un alt rând de săgeți o împrăștie și pe aceasta. Voioși, toți flăcăii lui Ștefan chiuie, ca după lup, pe urma celor „voinici la fugă” — și glas din glasul lor prind văile și apele, și codrii, ca și cum toate s-ar bucura de sosirea noului domn. Biruitorul pășește hotărât spre Suceava. Înfricoșat, Petru fuge la poloni.</p>
               <p>Ridică-te, Moldovo, și pune veșmânt de sărbătoare. Pentru a primi pe trimisul lui Dumnezeu, pe Ștefan, pe mântuitorul tău!</p>
            </div>
            <div type="div2">
               <head>Ștefan cel Mare</head>
               <epigraph>„Pune pieptul la hotare Ca un zid de apărare”. (Cântec vechi)</epigraph>
               <p>Din jos de Suceava, pe Siret, la locul ce-i zice Direptate stau adunați, ca-n zilele marilor judecăți domnești, boierii țării, curtenii toți și fețele bisericești cu Mitropolitul Teoctist în frunte, și norod mult de prin sate, întru întâmpinarea domnului celui nou. Aici e „primirea”; aici se oprește cu arcașii lui cel ce de două ori și-a biruit vrăjmașul. Aici descalecă întâi feciorul lui Bogdan și, ridicând spre mulțimea care-l privește cu drag, frumoșii lui ochi albaștri, întreabă cu acea dulce sfială ce stă așa de bine unui viteaz, de este cu voia tuturor să le fie el domn. Și toți într-un glas îi răspund: „În mulți ani de la Dumnezeu să domnești!”</p>
               <p>Apoi se face liniște. Din cerul limpede al acestei minunate zile de primăvară, o putere tainică, o credință nouă pare că se coboară în inimile tuturor.</p>
               <p>Lin încep cădelnițele de argint să zornăie; îmbrăcați în odăjdii scumpe, preoții se rânduiesc în cerc, bătrânul Teoctist ridică mâna lui slabă spre binecuvântare, și glasuri potolite pornesc trăgănat cântarea rugăciunilor pentru ungerea domnului. În lumina acestei mărețe sărbători, tânărul Ștefan pare un Făt-Frumos, și toate privirile cată la el cu încredere. Iar în clipa când Mitropolitul pune crucea Sfântului Mir pe fruntea ce va purta coroana Moldovei, lacrimi de bucurie, lacrimi de iubire lucesc în ochii tuturor. Prin norodul în freamăt se deschide drum; întâi trece domnul călare, apoi se-nșiră boierimea, clerul, ostașii, și după ei mulțimea toată se mișcă-ncet, se urcă-încet pe drumul ce se îndoaie la deal, spre porțile cetății. Soarele e la nămezi. Din pământul reavăn se ridică mireasma dulce a încolțirii, prin aer trece ca o suflare de putere nouă, de viață proaspătă; chemări prelungi de bucium se leagănă pe văi. În pasul stăpânit al calului, tânărul voievod intră în Suceava; din cerdacuri, de la ferestrele deschise, unde flutură năframe albe, flori i se aruncă-n cale — acum alaiul domnesc de-abia se mai urnește, strigăte de proslăvire izbucnesc din mii de guri, și toate clopotele bisericilor vestesc bucuria zilei acesteia. Sfântă și hotărâtoare stă în istoria Moldovei ziua de 12 aprilie. Joia mare a anului 1457, când din mila Celui de Sus se așează Ștefan, vrednicul nepot al lui Alexandru cel Bun, în scaunul domnesc de la Suceava.</p>
               <p>Multe mai sunt de făcut într-o țară stricată de atâtea stăpâniri vitrege și pândită de peste hotare de atâția dușmani lacomi. ­ în noul gospodar se arată de la început înțeleptul care vede limpede și departe înaintea lui, cârmaciul iscusit care știe să-și potrivească pânzele corăbiei după vânturile ce i se ridică-n cale.</p>
               <p>Cu inima lui largă, iubitoare și fără cămări ascunse, cu firea lui dreaptă, hotărâtă, croită pe fapte mari, și mai ales cu minunatul lui dar de a înțelege și rostul vremii și sufletele oamenilor ce-l înconjoară, ușor își atrage dragostea și deplina încredere a țării. El trimite vorbe de pace și de îmbunare pribegilor înfricoșați ce tânjesc încă pe lângă Petru Aron; încetîncet ochii se deschid, sufletele se reculeg și puterile dezbinate și risipite ale Moldovei încep iarăși să se adune laolaltă.</p>
               <p>Polonii găzduiesc și de astă dată pe fostul domn, amenințând cu el pacea Moldovei. Regele lor e departe, în Prusia, în luptă cu teutonii. Ștefan trimite peste Nistru o ceată de călăreți să bântuie Pocuția și, până să vie craiul, obișnuit a cere și primi închinarea domnilor moldoveni, o brumă denvoială se încheie între cele două puteri: leșii să nu mai dea nici un sprijin lui Petru Aron, moldovenii să nu mai calce legăturile de supunere, așezate de înaintașii cei slabi și nevolnici ai lui Ștefan.</p>
               <p>Văzând că nu mai e nici o nădejde, puținii boieri ce mai aciurau pe lângă Petru se desfac de el și se întorc în țară. Dar ucigașul lui Bogdan nu-și poate lua gândul de la domnie. Părăsit de ai lui și, înțelegând că leșii umblă să se scuture de el, își mută cuibul în Ardeal. Ștefan, c-o mână de voinici, se aruncă pe urmele lui și pustiește ținuturile secuiești, bănuite că dau ocrotire primejdiosului fugar. Craiul ungurilor Matiaș Corvin e dus departe să mai vâneze o coroană, căci e o vreme de neastâmpăr când regii pământului nu se mai satură de putere, și, cu ochii pe țara altora, uită că cea mai bună ispravă ar fi să și-o îngrădească pe-a lor.</p>
               <p>Acum, din partea maghiarilor, știe domnul Moldovei la ce se poate aștepta și, ca să n-aibă împotriva-i doi vrăjmași deodată, reînnoiește în primăvara anului 1462 legăturile cu polonii, făgăduind solilor veniți pentru aceasta la Suceava, că, îndată ce se va înlesni, va căuta să se repadă însuși la Camenița pentru a depune înaintea regelui obișnuitul jurământ de credință. — Dar primejdia temută se ridică din altă parte. Vlad Țepeș, crâncenul voievod al Munteniei, a tras sabia împotriva marii împărății turcești, și iată că însuși puternicul Mohamed al II-lea vine cu oaste îngrozitoare să-l răpuie.</p>
               <p>Ștefan nu-i un vânător de primejdii. El nu le stârnește, nu le caută, și nici în cale nu le stă, decât atunci când nu-i de abătut pe-alăturea, pentru un om cinstit. Viteaz e și el, și dragi i-au fost luptele de când a deschis ochii în lume, dar peste învăpăierile tinereții s-au așezat grijile cele mari ale domniei. Soarta unei țări, soarta unui neam întreg stă în mâna lui. Răspunderea asta mare și grea Ștefan o înțelege, cum puțini cârmuitori pe lume au înțeles-o. Toată domnia lui, toată lunga și neadormita lui domnie oglindește, la fiecare clipă, la fiecare pas, înalta, sfânta grijă a răspunderii acesteia. Iată de ce pe cumintele voievod al Moldovei nu-l vedem alături de Vlad în războiul cu Mohamed. El nu vrea să arunce soarta țării lui în jocul primejdios al unui domn nesocotit, fie fratele lui, asemenea domn, fie părintele și binefăcătorul lui. Ștefan în războiul acesta, vede vâlvătăile unui foc năprasnic, — și cel dintâi gând al lui, singurul lui gând, este să smulgă Chilia, să scape din pieire bucățica asta scumpă, ruptă din trupul Moldovei lui. Și astfel, la lumina acestor flăcări, vedem o clipă pe acela care mai târziu va fi numit „Spada Creștinătății”, luptând alături de ostașii lui Mohamed împotriva creștinilor, români și unguri, apărători îndârjiți ai cetății Chilia. Nici turcii însă, nici moldovenii nu pot sparge vechile ziduri ridicate de Alexandru cel Bun la gurile Dunării. În ziua de 22 iunie o ghiulea zvârlită din cetate, lovind pe Ștefan și făcându-i o rană grea la gleznă, pune sfârșit acestei lupte nenorocite între domnii aceluiași neam. Lui Ștefan însă îi trebuie Chilia. Țara lui nu poate rămânea deschisă tocmai dinspre cel mai de temut vrăjmaș. Stăpânirea și paza acestei porți a Moldovei, spre nesfârșitele căi ale apelor, intră ca o parte de căpetenie în planul de apărare și de întărire al marelui gospodar. Și iată că, după trei ani de pașnică străduință în dregerea țării, Ștefan se arată iarăși în fața Chiliei. Iarnă fiind, și Dunărea-nghețată, cetatea poate fi lovită din toate părțile, — ea se apără vitejește două zile, dar la urmă văzându-și zidurile stricate de ghiulele moldovenilor, înalță flamura păcii și-și deschide porțile înaintea biruitorului și stăpânului ei de azi înainte.</p>
               <p>Sâmbătă la 25 ianuarie 1465, cum glăsuiesc izvoadele vremii: „intră Ștefan voievod în cetate și rămase acolo trei zile petrecând și lăudând pe Dumnezeu și îmblânzind oamenii cetății, și le puse acolo pârcălabi pe Isaia și pe Buhtea și-i învăță să păzească cetatea de limbile necredincioase. Și astfel se întoarse cu toată oștirea sa în scaunul său de la Suceava, și porunci mitropoliților și episcopilor și tuturor preoților să mulțumească lui Dumnezeu pentru darul ce i-a făcut”.</p>
               <p>Cetatea Hotinului, straja de la Nistru, și-o reluase cu bună înțelegere de la poloni încă de-acum doi ani, ș-o dăduse-n seama pârcălabului Goian.</p>
               <p>S-a izbândit astfel o bună parte din planul tras de la început: Moldova reîntărită în vechile-i hotare, boierii ei uniți sub ascultarea domnului, căile negoțului deschise tuturora, târgoveții cuprinși, — țăranul, ușurat de asupriri, stăpân pe bucățica lui de pământ și gata, la cea dintâi chemare de bucium, să-și ia arcul și tolba cu săgeți, merinde-n traistă pentru mai multe zile, și s-alerge sub steagul domnului viteaz. Căci de oaste regulată nu se pomenește încă. Moldova își are tot vechile orânduieli, luate de la munteni, care și ei le-au fost primit în mare parte de la bulgari:</p>
               <p>Domnul, voievodul vremilor de sânge și de foc, — moștenitor de-a dreptul sau ales de boieri — e stăpânul desăvârșit a toată țara și peste toți câți sunt cuprinși între hotarele ei. În mâna lui stă cumpăna dreptății. Averea și viața supușilor, de orice treaptă ar fi ei, sunt la bunul lui plac. Își are, în jurul tronului, sfetnicii lui — boierii de frunte, mitropoliții și episcopii -dar, la urma urmei, el hotărăște, după cum îl taie capul, sau după cum îl povățuiește obiceiul pământului, căci pravili scrise nu sunt încă, ci el e „dătător de legi și datini”, și vorba lui e sfântă.</p>
               <p>Boierii — povățuitorii satelor dinainte de descălecătoare, ridicați firește tot din opincă, sunt stâlpii și fruntașii neamului: ei poartă slujbele țării, ei stau în Sfatul domnesc, ei merg la război, fiecare cu ceata lui de voinici, și domnul, pentru credința și destoinicia lor, le dăruiește urice — moșii scutite de bir, dregătorii bănoase, sate domnești, și ranguri mai înalte în treptele boieriei.</p>
               <p>Țăranii — păstorii turmelor și muncitorii câmpului — sunt birnicii tuturor vremilor, ei duc nevoile păcii și greul războaielor, ei sunt tăria — temeiul statornic al țării. Cei mai mulți și cei mai puternici sunt răzeșii, moșneni cum se numesc în Muntenia. Ei își au pământul din vremi străvechi, și sunt deplin stăpâni și pe brazda, și pe munca lor. Satele scăpătate ce-au căzut în vreo vină sau nu și-au putut plăti dările, sau n-au mai putut trimite călăreți în război, au fost luate de domn și ținute ca sate domnești, sau dăruite pe la mănăstiri și pe la boieri, -oamenii lor nu și-au pierdut pământurile, dar au ajuns clăcași, supuși, legați să dea stăpânului zeciuială și să-i facă muncă „fără soroc”. Ei alcătuiesc gloata pedestrașilor în război și -când răzeșii mândri și dârji se mai scutură de unele dări prea asupritoare — tot ei săracii se vând și le plătesc. Numai pe câmpul de război se pot dobândi dintr-odată toate bunurile păcii. O faptă vitejească, o zdravănă învârtitură de ghioagă — și, pe negândite, țăranul cel mai scăpătat se pomenește umbrit de mila domnească, boierit, înălțat în slujbă, și dăruit cu moșii. Cu adevărat timp de legende.</p>
               <p>Au trecut zece ani. Acum Ștefan, stăpân pe toate puterile țării, pregătit, așteaptă. El știe din ce parte are să se ridice furtuna. De greul dărilor, de urgia ungurilor, de dorul unui trai mai ca lumea. Ardealul s-a răsculat. Dar craiul Matiaș vine mai repede și mai pregătit decât se putea crede. Răscoala e potolită ușor, fără vărsare de sânge.</p>
               <p>În inima lui însă rămâne bănuiala că Ștefan n-ar fi tocmai străin de cele întâmplate în Ardeal. Apoi, craiul maghiarilor mai are și alte socoteli de răfuit cu domnul Moldovei. Și e cine să i le aducă aminte. Matiaș are lângă el pe neastâmpăratul Petru Aron, gata să-și închine țara oricui l-ar ajuta să pună mâna pe domnie. Și Ștefan e un voievod dârz care nu vrea s-asculte de nimeni, și Moldova cată mai cu drag la poloni decât la unguri, și oastea crăiască e dorită de lupte, mai bine zis, flămândă de prăzi — deci toate împrejurările îndeamnă pe Matiaș să calce țara lui Ștefan. — El intră-n Moldova prin strâmtoarea Oituzului; răzbate anevoie, căci drumurile sunt astupate. Și-i vreme de iarnă și de nicăieri nu s-aude un glas, nu se zărește un fum. Tăcere și neclintire ca într-o țară din basme. Săptămâni întregi orbecăiește astfel înviforatul crai în fruntea celor patruzeci de mii de oșteni, care, și după socotelile lui Petru Aron, sunt mai mult decât trebuie pentru deplina îngenunchere a Moldovei. Cu urlete adânci, viscolul spulberă și duce de colo-colo orbitoarele valuri de zăpadă, și-n mânia lui pare că însuși sufletul țării strigă, amenință, lovește, -pare că luptă oastea nevăzută a lui Ștefan. Nici în Trotuș, nici în Bacău, nici în Roman nu se pomenește țipenie de om. Pe la jumătatea lui decembrie (1467) năvălitorii tăbărăsc la târgul Baia, de unde nu mai au decât o palmă de loc până la Suceava. Regele își vede biruința la o întindere de mână, și nici nu vrea să asculte pe solii de pace trimiși de Ștefan. Dar, mai către seară, pe când stau sfetnicii în jurul craiului și pun la cale soarta Moldovei, vine o școală și-i vestește că pădurea de lângă Baia geme de oaste, și-n luncă, pe șleaul Sucevei, curg șirurile de călăreți și nu se mai isprăvesc. Vreme de gândit mult nu e. Numaidecât se așează „puști” la intrările cetății, și două sute de voinici s-aleg pentru a păzi viața regelui. Oștirea toată e în picioare — tocmită în rânduri, gata de luptă — sufletul ei stă ca un arc întins, în tăcerea încărcată de griji a lungilor clipe de așteptare. Se-ntunecă. Și nu se simte de nicăieri nici o mișcare, nici un semn. Încep unii să creadă că și-au făcut spaimă degeaba — când deodată o izbucnire de chiote cutremură noaptea. Până să se dumirească paznicii dincotro vine larma, îndărătul lor, în ulițele strâmte ale cetății se și-ncinge lupta cu ostașii lui Ștefan, ieșiți ca din pământ. La început e zăpăceala și vălmășagul întunecimii. Din toate părțile s-aud pocnituri de ghioage, vaiete, gemete-nfundate. Apoi flăcările izbucnesc prin ferestrele și coperișurile caselor de lemn — și, la lumina acestor uriașe torții, măcelul se arată în toată grozăvia lui: peste băltoacele de sânge, peste trupurile celor căzuți, luptătorii, în pâlcuri se azvârl orbește unii asupra altora și, prăbușindu-se claie peste grămadă, se zvârcolesc, în încleștarea morții, cu mișcări și gemete de fiară. Zorii zilei încununează deplina, dreapta izbândă a moldovenilor. Baia rămâne-n paza flăcărilor; pe ulițele ei mii de secui și de sași năimiți de voievodul Ardealului, dorm acum alături cu ei somnul de veci. Ștefan aduce Sucevei lui steaguri ungurești și slava biruinței, în schimbul vitejilor pieriți. Crainicii călări buciumă-n țară vestea cea bună. În vremea asta, pe valea Oituzului, o ceată de ostași, în neorânduiala trudei și a fricii, grăbesc spre hotar ducând, în mijlocul lor, un rănit pe targă. Sunt ungurii ce veniseră trufași să ia Moldova-n stăpânire, iar bietul rănit dus pe targă „prin poteci ascunse” e însuși regele Matiaș.</p>
               <p>Zice-aicea cronicarul nostru: „Așa norocește Dumnezeu pe cei mândri și falnici, pentru ca s-arate lucrurile omenești cât sunt de fragede și neadevărate; că Dumnezeu nu în mulți, ci în puțini arată puterea sa”.</p>
               <p>Ștefan se grăbește a întări legăturile cu polonii, ca cel puțin despre partea lor să n-aibă a purta grijă. Trimite lui Cazimir o parte din steagurile izbânzii de la Baia, cu făgăduința că în curând va veni el însuși pentru jurământul și-nchinarea, mereu cerută de cunoscuta îngâmfare leșească.</p>
               <p>Ș-acum, din nou în Ardeal. Ca un vifor trece cu sprintenii lui călăreți, și bântuie scaunele secuiești. Petru Aron iese din ascunzătoare, momit de câțiva boieri, — vulpoi bătrâni, — cu chip că iarăși îl vor domn. Credincioșii lui Ștefan pun astfel mâna pe ucigașul de la Răuseni, și-i taie capul. Moartea nelegiuitului acestuia, pururi la pândă, ascuns între vrăjmașii țării lui, ridică o mare grijă de pe sufletul lui Ștefan. S-a stins de acum sămânța vânătorilor de domnie. A vrut Dumnezeu, se vede, pentru norocul Moldovei, ca, din toți urmașii lui Alexandru cel Bun, în ceasul cel mai greu al țării lui, să nu mai rămâie decât unul, ș-acela să fie mântuitorul Ștefan.</p>
               <p>De pasul și isprava lui în Ardeal, scrie cronicarul Ureche: „și multă pradă și robie au făcut în Țara Săcuiască, neavând cine-i sta împotrivă, și cu pace s-au întors înapoi fără nici o sminteală”.</p>
               <p>Ci goana întâmplărilor nu-i lasă clipă de odihnă. De abia sosește-n Suceava, și-i vine veste c-au năvălit tătarii. Îndată și-a strâns iar oastea călăreață și, pân' a nu răzbi flămânzii la lanurile Moldovei, „le-au ieșit înainte la o dumbravă ce se cheamă la Lipinți, aproape de Nistru, și i-au lovit cu oastea sa, august 20; și dând războiul vitejește i-au risipit și multă moarte și pierire au făcut într-înșii, și pre mulți i-au prins vii și le luă tot pleanul”. Spun martorii acelor vremi că au căzut atunci și fiul, și fratele hanului în mâinile moldovenilor, și că, trimițând hanul de peste Volga soli, cu vorbe îndrăznețe, la Ștefan, acesta a pus de-a omorât în fața lor pe feciorul hanului, iar dintre soli numai pe unul l-a lăsat cu zile: „i-a tăiat doar nasul și urechile și l-a trimis așa, să spuie hanului ce-a văzut”.</p>
               <p>Acestea se petrec în vara anului 1469. Pe toamnă, după sfințirea Mânăstirii Putna, gândul lui Ștefan se-ndreaptă spre țara lui Mircea. Acolo e domn Radu cel Frumos, omul turcilor, și dușman moldovenilor, de când i-au luat Chilia. Îndărătul lui însă stă dușmanul cel mare. Petru voievodul Moldovei, a lovi pe Radu e a se apăra.</p>
               <p>Iarna întinse peste ape podurile ei de gheață și, pe la sfârșitul lui februarie, Brăila, comoara țării surori, era în flăcări. Radu, cu tot îndemnul și ajutorul turcilor, nu se bizui să iasă voinicește-naintea lui Ștefan. Ci, dibuind drumuri piezișe, urzi cu cei mișei pieirea viteazului. Ștefan simți mreaja, și o lasă întinsă. Din tabăra de la Vaslui unde-și ținea curtenii gata, pândea toate mișcările vicleanului și, când îl văzu că-și urnește oastea spre hotarul Moldovei, întunecat se ridică înaintea sfetnicilor săi: „Cu cine dintre voi a tocmit vrăjmașul pieirea țării voastre?” Trei boieri și-au pus ochii în pământ sub căutătura strașnică a domnului: Negrilă, Isaia și Alexa Stolnicul. Paloșul gealatului a venit cu o adevărată mântuire, pe lângă pedeapsa acelei priviri cumplite.</p>
               <p>Și cum înainta Radu, voios, ca la o ispravă de-a gata, iată că la Soci, în ținutul Bacăului, îl întâmpină oastea moldovenilor, ieșită pe neașteptate de după o perdea de codru. Lovitura a fost așa de repede și de hotărâtă, că domnul muntean o clipă n-a mai stat la cumpănă: fuga cea „rușinoasă dar sănătoasă” i s-a înfățișat din capul locului cu singura scăpare. Schiptrul domniei, steagurile oștirii și mulți boieri de seamă rămân în mâinile lui Ștefan, care știe să dea fiecărui lucru și fiecărui om ce i se cuvine.</p>
               <p>Dar, întețit de turci, Radu pregătește-o năvălire nouă. Ridică lângă hotar, pe malul Putnei, cetatea Crăciuna, și alta pe Teleajen pentru apărarea Târgoviștei. Domnul Moldovei veghea. — Turcii, în vremea asta, purtau în Asia război cu perșii. Deci ajutor mare de la ei nu puteau avea muntenii. Acum Ștefan găsise și domn de pus în locul lui Radu — pe Laiotă Basarab, un fecior al lui Dan al II-lea, de mult adăpostit la sași în așteptarea zilei norocoase. Șahul Persiei, Uzun-Hasan, scria stăruitor voievodului Moldovei să facă toate chipurile, ca și țările creștine din Apus să se ridice împotriva musulmanului, că numai așa, lovindu-l din amândouă părțile, îl vor putea răpune. Dar țările din Apus își au frământările lor, și nu văd încă primejdia. — Ștefan o vede. O vede viind, și-i iese-n cale. — În toamna anului 1473 pleacă împotriva lui Radu. În ziua de 8 noiembrie poposește la apa Milcovului, împarte steaguri oștirii și pune la cale planul de luptă. Domnul Munteniei știa bine că-i soarta lui în cumpăna războiului acestuia. De astă dată-și strânse toate puterile și, cu scrâșnirea celei din urmă-ncordări, se aruncă-n propta dușmanului. Joi, la 18 noiembrie, și vineri toată ziua, și sâmbătă până-n noapte,</p>
               <p>ca doi împărați din povești, s-au războit înverșunații voievozi la Cursul Apei, lângă Râmnicu-Sărat. La urmă Radu rămăsese cu foarte puțină oaste, dar nu se da răpus. Numai când a văzut ș-a văzut că nu mai e nici un fel de nădejde, că din ce în ce mai de-aproape e învăluit în ploaia de săgeți a moldovenilor, numai atunci a lăsat totul ș-a rupt-o de fugă. Dar Ștefan nu l-a slăbit, ci, adulmecându-l, după cinci zile de goană, l-a împresurat în cetatea cea nouă a Dâmboviței, pavăza Bucureștilor, unde era acum scaunul țării. De aici, huruitul s-a strecurat noaptea-n taină, ș-a scăpat la Giurgiu, în raiaua turcilor. Ștefan ridică din cetate pe doamna Maria cu cele două fete, împreună cu vistieria și cu steagurile pe care nimeni nu le mai apăra și, încredințând lui Laiotă domnia și paza bietei țări, se-ntoarce la Suceava, de unde trimite, cu vestea biruinței, douăzeci și opt de flamuri craiului leșesc.</p>
               <p>Dar Laiotă nu-i omul pe care-l cereau împrejurare. Și lucrul făcut în pripă, în pripă se desface. De-abia-mplinește-o lună de domnie și e alungat de turci, care-l urmăresc pân' la Bârlad, pustiind totul în cale. Ștefan îl mână-ndărăt c-o ceată de viteji încercați. O nouă biruință a moldovenilor îi redă domnia. Moartea neașteptată a lui Radu i-o limpezește. — Suflet nevoiaș, doritor de putere, dar înfricoșat de luptele și primejdiile ei, Laiotă, înțelegând că nu va putea domni împotriva turcilor, părăsește pe binefăcătorul lui, și se-nchină sultanului, care, împăcat cu perșii pregătea răfuiala cu voievodul moldovenilor. Împrejurările păreau grăbite. Ștefan își întărea străjile Nistrului, pe unde iar își cătau vad haitele flămânde ale tătarilor, -când iată că-i sosesc soli de la padișah, cu strașnice porunci: să părăsească numaidecât Chilia și Cetatea Albă, și să-și plătească birul datorit. Pentr-un om ca Ștefan, aceasta nu putea avea decât un singur înțeles și-o singură dezlegare cinstită: Războiul. Îl prevăzuse, și-și luase toate măsurile. Un gând îl mai tulbura: Muntenia, pe care-ncepuse a o privi ca pe o parte a țării lui, era iar în mâinile turcilor. — Pe miriștile uscate, pe sub codrii stropiți de toamnă cu pete ca de sânge, zboară spre Laiotă, c-o frunte de călăreți, — o clipă, numai o clipă să-l privească-n ochi. La Teleajen, cetatea de strajă ai cărei pârcălabi plătiră cu viața ticăloșia domnului lor, primi veste că turcii, gătiți de război strașnic, vin prăpăd, și că de la Mircea n-a mai văzut Dunărea atâta sodom de oaste.</p>
               <p>Vulturul se rotește deasupra cuibului, când e vremea a vijelie. Cele dintâi zile ale lui noiembrie îl găsesc pe Ștefan la Vaslui, în ropotele marilor pregătiri. De pe culmile dealurilor buciumile cheamă-n toate părțile cu strigări stăruitoare. Chiote răspund în depărtări. Noaptea, până către ziuă, clipesc lumini pe măgurile de strajă. Și cete de călăreți izvorăsc de prin satele bogate, sub povața boierilor ce-și au partea de cinste, după câți viteji aduc în luptă. Pâlcuri de plăieși coboară din munți, pe drum întâlnesc turme, chervane-ncărcate — băjenia câmpului înfricoșat. Din zori până-n noapte curg spre staniștea oștilor darabani și glotași din Țara de Sus, bătrâni iscusiți, cercați în războaie și flăcăi sprinteni, în cojocele-nflorite, cu ghioaga pe umăr și căciula brumărie dată pe ceafă, a voie bună și a dor de luptă...</p>
               <p>De la poloni și de la unguri mai nici un ajutor n-au avut moldovenii, la o cumpănă ca asta. Și doar de valul ce-nainta, n-avea a se teme numai Moldova.</p>
               <p>Ștefan, prin iscoadele lui, știa toate mișcările vrăjmașului. Știa că sunt peste-o sută de mii de turci sub steagul lui Soliman Pașa, și c-au trecut Dunărea pe la Nicopoli, și c-au mai luat în drum vreo douăzeci de mii de țărani români, care vin cu LaiotăVodă să se bată și ei, săracii, cu frații lor moldoveni. Cât au mers prin Țara Muntenească, turcii au găsit și conac și merinde; dar de la Milcov încolo parcă și vremea s-a schimbat deodată. Zile de moină începură să dezghețe drumurile, roțile se-nglodau până-n bucșă, în locul târgurilor, în vatra satelor nu se mai vedea decât părăgini și mormane de moloz înnegrite de fum. Pe la Bobotează au intrat în valea Bârladului, în drumul de șleau ce ducea la Iași. De o parte și de alta erau numai dealuri îmbrăcate cu păduri. Puțin mai în sus de Vaslui, la locul ce-i zicea Podul Înalt, unde se varsă gârla Rahovei în Bârlad, valea, mai strâmtându-se, adună ca-ntr-o pâlnie scursorile pripoarelor.</p>
               <p>Aici, pe-o frunte de măgură, se așezase Ștefan cu cei patruzeci de mii de ostași ai lui, gata de luptă.</p>
               <p>În dimineața zilei de 10 ianuarie, valea prinse a vui de larma duiumului, dar ochiul nu deslușea încă nimic, pentru că era o pâclă deasă de nu se zărea om cu om. Turcii înaintau încet. Bănuiau ei mreaja, dar nu știau unde. — Cercetașii lor cei nevrednici aduceau vești mincinoase, cei vrednici nu se mai întorceau. La pod, cum era gloată, se făcu îmbulzeală. Mulțimea se frământa în loc, huind ca marea. Deodată, ca și cum s-ar fi despicat cerul, un trăsnet s-auzi de sus, și-n aceeași clipală o ploaie de ghiulele căzu peste furnicarul ce clocotea în strâmtoare, și săgețile începură-a curge ca dintr-o ruptură de nor. Spahiii își struniră caii, să vadă dincotro vine moartea. De după un huceag se ridicau strigăte zorite de trâmbiți și de bucium. Ș-atunci o parte din oastea lui Soliman, repezindu-se orbește într-acolo, s-a nămolit în crivina luncii și n-a mai putut ieși, iar grosul a dat busna-nainte. Un șuier a săgetat cuprinsul, și codrul s-a prefăcut în oaste. Cu urlete de fiare, creștini și turci s-au azvârlit în luptă-nverșunată, și până către seară nu s-a știu ce se va putea alege din vălmășagul acela îngrozitor. Secuii, când au văzut ce seceriș de vieți se-ncinge, au rupt-o de fugă. Turcii începeau să se creadă biruitori, când, deodată, însuși marele Ștefan căzu asupra lor cu cei mai aleși viteji ai lui. Toporul abătu iataganele cu brațe cu tot. Călăreții, cumpăniți în scări de aur, se prăbușiră sub ghioaga de corn a moldovenilor. Atunci a văzut vestitul Soliman cât ține roibul lui la fugă. Dunărea, pragul mântuirii, și-a avut și ea, ca de obicei, partea ei de leșuri.</p>
               <p>Iar când, după două zile de vifor, s-au strâns vitejii iar la Vaslui în jurul stăpânului lor, ca frații îmbrățișat cu drag, căci frați erau în ceasul acela țărani, boieri și domn, și făcându-se cruce, cu lacrimile-n ochi, au mulțumit lui Dumnezeu pentru izbânda aceasta deplină, cea mai frumoasă din frumoasa viață a lui Ștefan, și una din cele mai strălucite în luptele creștinilor cu turcii.</p>
               <p>Biruitorul trimise și craiului leșesc și celui unguresc parte din pleanul și din steagurile smulse de la vrăjmași. Izbânda aceasta avu un larg răsunet în lume. Și Ștefan ajunse a fi privit, chiar și de neprieteni, ca cel mai mare viteaz al vremii aceleia. Papa de la Roma numindu-l într-o scrisoare „Sabia lui Christos” între alte laude spunea: „Biruințele tale, înțelepte și viteze, au adus atâta mărire numelui tău, încât toate gurile îl rostesc, și toate inimile-l slăvesc”. Iar cel mai priceput cărturar al polonilor, vestitul Dlugoș, martor și povestitor întâmplărilor de pe atunci, după ce vorbește de lupta de la Podul înalt, laudă astfel vrednicia domnului Moldovei: „O, bărbat minunat, cu nimic mai prejos de vitejii cei din vechime, de care noi atâta ne minunăm! El e cel dintâi între principii lumii, care a dobândit în vremile noastre o biruință așa de strălucită împotriva turcilor. După judecata mea, vrednic e să i se-ncredințeze prin învoirea tuturor cârmuirea lumii întregi și mai ales povățuirea oștilor creștine împotriva turcilor”.</p>
               <p>Ci Ștefan nu-și legă mintea nici de mărimea izbânzii, nici de mulțimea laudelor.</p>
               <p>Cum ajunse la Suceava porunci hotnogilor, să-și ție oamenii la îndemână, că de aci încolo vor avea să întâmpine greul cel mare. Iar în ziua de 25 ianuarie trimise țărilor din Apus o scrisoare în care arăta pe larg că împăratul Mohamed al II-lea pregătește să vie el însuși cu oști puternice-mpotrivă-i, și că Moldova, fiind „poarta creștinătății”, ar trebui, cu puterile tuturora, să fie apărată pe mare și pe uscat, ca nu cumva păgânul, doborând străjile, să intre-n cetate. Și, ca să vadă că au cui să încredințeze sprijinul cerut, zice-n scrisoare, cu privire la bătălia din lunca Bârladului: „Când am văzut noi o așa de mare oștire, ne-am ridicat vitejește cu trupul nostru și armele noastre, și i-am stat împotrivă, și cu ajutorul lui Dumnezeu cel atotputernic, am biruit strașnic pe acei dușmani ai noștri și-ai întregii creștinătăți, și i-am sfărâmat și i-am călcat în picioare!”</p>
               <p>Dar marile puteri ale Apusului, darnice-n laude și făgăduieli, se mișcau anevoie la fapte. Valul se apropia, și nimeni nu întindea Moldovei o mână de ajutor.</p>
               <p>Ce limpede se oglindește sufletul neadormitului voievod în scrisoarea lui de la 20 iunie 1475 către solii trimiși să ia înțelegere cu împuterniciții craiului Matiaș, în vederea marilor întâmplări ce se pregăteau. Cuvintele încărcate de grijă, parcă șuieră de viforul nerăbdării: „De aceea voi, fără zăbavă, îndată ce veți vedea această carte, numaidecât să vă sculați și să vă grăbiți cu solii ce vin împreună cu voi de la regele Matei către noi, și să mânați un trimis grabnic cu scrisorile voastre și cu ale solilor ce vin către noi, care trimis trebuie să zboare ziua și noaptea către regele Matei și să-i deie de știre acești dușmani ai creștinătății, și să-l roage a veni cât se va putea mai repede, ziua și noaptea, cu toată puterea Măriei sale și cu toate oștile ce i-a dat Dumnezeu, ca să nu ne lase să pierim noi și țara noastră, călcați de acești păgâni fără de lege”.</p>
               <p>Și Matiaș dădu numai vorbe acestui om al faptelor... Matiaș, care scria Papei de la Roma și senatului venețian, că, prin Ștefan, el a biruit pe turci la Podul înalt, Matiaș care primea bani de la creștinii din Apus, ca s-ajute pe moldoveni în lupta lor cea sfântă și-i păstră pentru nevoile lui, vicleanul rege, care știa așa de bine să-și tragă laude și foloase din jertfele altora!... Înaintea senatului Veneției, solii lui Ștefan, când li s-a spus una ca asta, au răspuns limpede, cu mândria celei mai curate dreptăți: „Că Ștefan-Vodă nu e supus întru nimic regelui Ungariei, ci domn al țării și poporului său”.</p>
               <p>Și în vremea asta, pe când trimișii lui Ștefan cutreierau lumea după o mână de ajutor, sultanul Mohamed al II-lea, temutul dușman al întregii creștinătăți, venea ca o vijelie asupra Moldovei, cu toată puterea lui de împărat mare și viteaz. Încă din vara trecută cetatea Cafa de pe țărmul Crâmului, unde domnea un cumnat al lui Ștefan , căzuse sub steagul turcilor; le mai trebuia Chilia și Cetatea Albă și rămâneau ei Ștefan se căsătorește, pentru a doua oară, în ziua de 14 septembrie 1472 cu Maria, fiica lui Alexie, din neamul împărătesc al Comnenilor, soră cu Isac, domnul Mangupului. Întâia lui soție fusese Evdochia, sora lui Simion vestitul cneaz al Kievului. Aceasta a murit la 1466, trei ani după căsătorie, lăsând lui Ștefan o singură fată pe frumoasa Elena, care a ajuns soția unui fiu de țar. A treia și cea din urmă soție a lui Ștefan a fost Maria, fiica lui Radu cel Frumos. singuri stăpâni ai Mării Negre. Numai așa își puteau vedea în sfârșit deschisă înainte-le poarta cea mare a Europei. Și regii Apusului dormeau. Ștefan înțelese că de la ei nu mai avea nimic de așteptat. Și ce speranțe-și pusese el în unirea tuturor creștinilor! Își închise în suflet toată durerea acestei amăgiri și se hotărî să lupte singur, chiar și în contra soartei de va trebui. Niciodată un viteaz n-a stat mai mândru în fața morții.</p>
               <p>Pe la începutul lui iunie 1476 scria din Bârlad prietenilor din Brașov: „Suntem în lagăr cu toată puterea noastră, și mergem asupra turcilor”. Și pe când Marea descarcă pe țărmul Dobrogei o sută cincizeci de mii de ostași cu împăratul lor în frunte, el se și înțelesese c-o dumbravă de arini, din bătaia vadului, s-ație calea năvălitorilor. Îi așteaptă acolo pregătit de luptă, când deodată vești sosiră ca-n urma lui țara e bântuită de tătari.</p>
               <p>Cu ce inimă să mai stea bieții oameni, când se gândeau la cei de-acasă! Trebui să dea drumul glotașilor pentru două săptămâni. Domnul rămase numai cu zece mii, — oșteni aleși, dar..., zece mii. Și marea oștire a Padișahului s-apropia. „Grija era nu cum să trăim, ci cum să murim”, zice un martor al acelor zile de scârșnire. Atunci s-a văzut una din jertfele cele mai mărețe ce s-au pomenit vreodată în istoria unui popor. Cei zece mii, care înfățișau acum toată cinstea neamului, toată mândra alcătuire a Moldovei, se întăriră pe-o măgură deasupra Pârâului Alb din ținutul Neamțului, într-o pădure de stejari prefăcută-n cetate, după vechiul obicei al țării, și așteptară. Domn și supuși ascultau, în fața primejdiei ce venea, o singură făptură, un singur suflet, logodnic morții. De data asta Laiotă-și ducea ocrotitorii încet, pe drumuri știute cu teama celui bănuit, cu grija celui pățit. Tocmai către sfârșitul lui iulie codrii Ozanei prinseră a vui de freamătul duiumului turcesc. Funia se strângea la steajăr. Leu și vânători se simțeau tot mai aproape, și inimile băteau din ce în ce mai tare. Cetatea Neamțului primi, fără să răspundă, cele dintâi ghiulele ale turcilor. Nu brațe de viteaz, ci mâini lacome de tâlhari se năpustiră-n cuibul părăsit, să caute comori. Cel ce spărsese zidurile Constantinopolului înțelese că aiurea trebuie să fie cetatea lui Ștefan. Ș-o găsi. Însuși domnul Moldovei i-o descoperi, în dimineața zilei de 26 iulie, c-o salvă de săgeți, după care porniră a bate puștile, de-o parte și de alta. Multă vreme a stat lupta nehotărâtă; că moldovenii așa întețeau cu ghiulele din meterezele lor, cât rânduri peste rânduri cădeau neînfricoșații ieniceri, până ce, însuși sultanul, tremurând de mânie, apucă steagul cel mare în mâna lui de viteaz bătrân, și-și năpusti odată toată oștirea într-un iureș năprasnic. Întăriturile se sparseră, mulțimea oarbă năvăli ca un puhoi printr-o ruptură de zăgaz, și dreptatea își îndoi grumajii sub covârșirea puterii. „A rămas izbânda la turci, zice cu durere cronicarul Ureche, și atâția de mulți au pierit, cât au nălbit poiana cu trupurile lor unde a fost războiul, și mulți din boierii cei mari au picat, și vitejii cei buni au pierit cu totul atunci și, neivindu-se ajutor nici dintr-o parte, au picat, nu fieștecum, ci până la moarte se apăra, nici biruiți de arme, ci stopșiți de mulțimea turcilor”. Iar Ștefan, care cu paloșul își tăiase drum printre năvălitori, ridicând mai târziu o biserică, pe locul acela de jertfă, numit de atuncea Războieni, spune-n pisanie: „cu îngăduirea lui Dumnezeu, biruiți fură creștinii de păgâni, și căzură acolo mare mulțime de ostași moldoveni”.</p>
               <p>Ci mult n-avu a se bucura sultanul de crâncena-i ispravă. Merindele se-mpuținau, căldurile secau pâraiele, cetățile întărite se apărau cu înverșunare — cinci sute ieniceri pieriră zadarnic sub zidurile Chiliei, — săgețile arcașilor nevăzuți făceau drumurile tot mai temute, ciuma și foametea vămuiau pe capete, corăbiile ce veneau încărcate cu merinde, fură-nghițite de valurile mării... Vitejii de la Valea Albă păreau că luptă încă de dincolo de moarte. Padișahul află cu bucurie că e-nspre Dunăre un drum și mai scurt decât acel pe unde venise. În vremea asta, din zările Vrancei până-n limpezișul Nistrului, lungi chemări de bucium înfiorau tăcerea codrilor; țăranii se-nturnau sub steag după cele două săptămâni de voie, — oaste nouă se-nchega în jurul voievodului, pe care în ceasul de primejdie munții, smulgându-l din vâltoare, îl trăseseră la ei ca pe-un copil al lor. Și câți dintre păgâni n-apucaseră a trece Dunărea, nici n-au mai trecut-o. — La sfârșitul lui august solul venețian scria de la fața locului: „Sultanul a ieșit din țară, cu cetele sale, fără a fi luat o singură cetate, și fără altă pagubă pentru Moldova decât prada ce-a dus cu sine; iar Ștefan-Vodă a ieșit din munți și călărește viteaz prin toată domnia lui”.</p>
               <p>Peste două luni voievodul Moldovei, cu ajutorul craiului Matiaș, smulgea coroana Munteniei de pe fruntea nevrednicului Laiotă ș-o încredință lui Vlad Țepeș, neînduplecatul, temutul de-odinioară, care stătuse atâția ani uitat în închisoarea de la Buda. Planuri mari își făceau acum cei doi voievozi pe de-a pururi înfrățiți. Dar pe Ștefan îl chemară grabnic grijile țării lui. Peste podul de gheață al iernii, Laiotă se-ntoarse cu oaste-mpărătească, și Vlad pieri ca un viteaz, alături cu ostașii lui, în lupta sângerosasă de lângă București.</p>
               <p>Un șir de ani domnul Moldovei avu de lucru cu tronul fără de noroc al țării lui Mircea. În toamna anului 1477 se repezi iar în Muntenia, alungă pe Laiotă și puse domn în locul lui pe Basarab cel Tânăr, poreclit Țepeluș, care peste doi ani se-nchină și el sultanului. Din nou Ștefan își găti oastea, și-n luna lui august 1481, biruind pe Țepeluș în lupta de la Râmnicu-Sărat, făcu domn pe Vlad Călugărul, un frate vitreg al lui Vlad Țepeș. Dar era scris, se vede, ca visul lui de a-și avea un prieten credincios pe tronul Munteniei să nu se poată izbândi. În vara anului 1484, când Baiazid al II-lea, sultanul cel nou, își ancoră corăbiile încărcate cu tunuri în fața cetății Chilia, Vlad Călugărul, cap plecat, îi și veniră grăbit în ajutor cu românașii lui, ce nu mai știau săracii, de-o seamă de vreme, nici pentru cine, nici împotriva cui aveau să-și încordeze arcurile. Pe la sfârșitul lui iulie, Chilia și Cetatea Albă erau în mâinile turcilor. Lucrurile s-au petrecut repede, aproape tâlhărește. Ca un trăsnet a căzut la Suceava îngrozitoarea veste. Erau bogăția și tăria Moldovei acele două scumpe cetăți, unde străjuiau cei mai destoinici pârcălabi ai lui Ștefan. — În sufletul aprig al biruitorului de la Podul-Înalt scapără gândul unui război norocos. Dar oastea i se împuținase de atâtea lupte. Cu chiu,</p>
               <p>cu vai ar mai fi putut pune-n picioare douăzeci de mii de oameni. Pentru întâia oară simți cât de îngustă i-e țara, și ce mărginite îi sunt puterile pe seama inimii lui mari și grelelor învăluiri și mulțimii vrăjmașilor lui. Bătu iar la porțile creștine, care se deschideau așa de greu adevărului și dreptății!... Singur craiul Poloniei se lăsă înduplecat. Trufia leșească își avu în sfârșit sărbătoarea ei de atâția ani visată: în cortul de pe câmpul Colomeei, înaintea îngâmfatului rege Cazimir, a îngenuncheat cel mai înțelept domn și cel mai strălucit viteaz al acelor vremi. Iar pentru ca deșarta mândrie a leahului să fie și mai mărginită, viclenia a făcut ca, în clipa când Ștefan va pune genunchiul în pământ, cortul să se ridice, și să vadă toată obștea cine se închină bătrânului rege al polonilor. Ceea ce l-a rănit însă mai adânc pe domnul Moldovei, a fost că, după atâtea umilințe, nu i s-au dat decât două mii de călăreți. Atâta, la o adică, iar fi înjghebat și răzeșii lui. Hotărât, leșii nu-i puteau fi prieteni. La vremea asta țara era bântuită de turci, care acum, stăpânind cele două cetăți, își încurcau caii pe pământul Moldovei ca pe moșia lor. Ba încă aduseseră și un vânător de domnie, pe unul Hromot, — să-l puie în locul lui Ștefan. Când s-a întors domnul în țară, Suceava lui era în flăcări, și năvălitorii se risipeau spre Dunăre încărcați de prăzi. Grabnic luându-i din urmă, ajunse o parte din ei lângă lacul Cătlăbuga, și tăindu-le calea, îngrășă brazda de toamnă cu sângele lor. — În primăvara anului următor (1486) veni iar Hromot în fruntea unei oști puternice. De astă dată îl așteptă la șcheia, pe lunca Siretului, paznicul Moldovei cu arcașii lui. „și dând războiul vitejește de ambe părțile, zice cronicarul, într-o luni, martie în șase, au pierdut Hromot războiul și oastea, mai apoi și capul”. Dar ce noroc putea izvorî neamului din toate biruințele acestea? Ștefan nu era un voievod însetat de vâlvă. El nu se gândea la slava și răsunetul numelui lui, ci la îngrădirea cea bună și statornică a țării, la ridicarea poporului căruia domn și părinte-i era. — Deci cu amărăciune privi în urmă peste mulțimea luptelor prin care trecuse... Unde era Moldova lui, dacă, în toată vremea asta, târgurile și-ar fi sporit negoțul și satele gospodăriile, dacă, în loc s-alerge și să se bată în războaie, boierii ar fi rămas liniștiți la trebile țării, plugarii la coarnele plugului și ciobanii la târlele lor!... Cumpănise el odată lucrurile într-alt fel. În cugetul lui curat împărțise în două, în creștini și păgâni, și-și zicea că el, fiind ostaș al Crucii, va avea, firește, dragostea și sprijinul tuturor acelor pe care-i apăra cu pavăza vitejiei și jertfelor lui. Vremea însă l-a făcut să cunoască toată adâncimea deșertăciunii și ticăloșiei omenești. Acum judeca limpede, cu „mintea moldoveanului cea de pe urmă”. El era bătrân, țara ostenită, zilele din ce în ce mai grele. Unde aveau să-l ducă, și cât puteau să-l mai ție biruințele lui! Turcii pierdeau o bătălie, și ca dintr-un izvor scoteau altă oștire și porneau altă bătălie. El cu aceiași boieri și cu aceiași țărani duceau greul atâtor războaie, și numai inima lui știa cât îl ducea și cât de scumpă-i era fiecare picătură jertfită unei biruințe, din sângele sfânt al vitejilor lui, al fraților lui. Și-atunci înțeleptul gospodar al păcii se arătă tot așa de mare ca și neînfricoșatul voievod al războaielor: Ca să nu-și părăduiască țara, apărând cu vrednicia lui trândăvia altora, se hotărî să puie capăt luptelor cu turcii. Pe vrăjmașul tare, când nu-l poți răpune, caută, de ți-l împacă. Trimise deci sultanului Baiazid birul cerut, îi dete ostatec pe fiul său Alexandru, și înțelepciunea încheie astfel ceea ce sabia începuse.</p>
               <p>Sosi vremea socoteli cu polonii. Vechea datorie, pentru care Alexandru cel Bun primise Pocuția zălog, ei o făcuseră uitată. Ștefan le-o aminti. În vara anului 1490, curând după ce-a făcut pace cu turcii, lărgi cu spada hotarul Moldovei despre poloni, luând Pocuția și punându-și oaste de pază în cetățile ei. Peste doi ani, bătrânul Cazimir murind, rege al Poloniei ajunse Ioan Albert, cel mai viteaz și mai neastâmpărat dintre mulții lui feciori. El se-nțelese cu frate-său Vladislav, craiul maghiarilor, să ia Moldova și să așeze domn, în locul lui Ștefan, pe-un frate-al lor Sigismund. Pielea ursului era tocmită — mai rămânea vânătoarea care nu-i totdeauna cu noroc. Vicleanul rege își pregăti oastea și-și întinse mrejele. Trimise vorbă lui Ștefan că, îndată ce se va pune-o vreme mai priincioasă, are să vie cu toată puterea lui să-i scape Chilia și Cetatea Albă din mâinile păgânului. Și-n vara anului 1497 porni. Dar în loc să pogoare pe drumul știut, spre gurile Nistrului, intră în Pocuția și, pe sub ochii străjilor moldovenești cârmi drept spre Suceava. Ștefan nu era om să-l adoarmă șiretenia leșească. De cu vreme întărise zidurile cetății domnești, pusese apărători destoinici la metereze, iar el se așezase cu tabăra la Roman. De acolo-și repezi iscoadele care-aveau nu numai cu ochiul ager, dar și brațul vânjos — și de multe ori, pe lângă știri, aduceau și câte-o „prubă” din oastea crăiască. Tocmai pe la sfârșitul lui septembrie își întinse leahul corturile în lunca de sub măgura Sucevei. Tunuri mari începută a bate în zidurile cetății, de unde veneau săgeți și ghiulele, trimise — că parcăaveau suflet. Sileau polonii cât ce puteau, dar nici un spor nu se vedea. Noaptea dregea spărturile zilei, și cetatea părea un uriaș ce doarme nepăsător de ce se petrece în jurul lui. Numai golurile ce se făceau în rândurile năvălitorilor nu se mai umpleau, și regele, trufașul rege, care credea că nici nu va avea nevoie să descalece înainte de a intra biruitor în cetatea lui Ștefan, văzu cu ochii cum i se destramă toate frumoasele-i planuri, cum cu zi și oastea i-o vlăguiește, și pe el îl micșorează în ochii supușilor lui. După două săptămâni de luptă cu zidurile fermecate, se încredință că cea mai bună ispravă ar fi o grabnică întoarcere. Mai ales cu merindele erau pe sfârșite, vremea începuse a se înăspri, și bietul crai se îmbolnăvise de inimă rea. Moldovenii ziceau că nu-i priește țara. Soli, dintre oamenii fratelui Vladislav mijlociră pacea. Ștefan o primi. Numai ceru ca regele să se întoarne cu oastea tot pe unde a venit — „să nu mai strice țara pre alt loc”. La porunca plecării, leșii se bucurară ca de-o biruință.</p>
               <p>Chervanele se-ncărcară cu lăzile în care-și purtau huzurul oamenii aceia lăfoși, iubitori de culcuș moale, de arme scumpe și de haine bătătoare la ochi. Dar caii slăbiți, drumurile grele, zilele reci și ploioase ale toamnei depărtau grozav capătul acestei țări posomorâte. Albert, viclenind înc-o dată, părăsi vadul învoit și luă calea cea mai scurtă, care nu-i totdeauna cea mai bună. Ștefan însă îl păzea din ochi. Cât îl văzu apucând spre codrul Cosminului, pe drumul ce merge la Cernăuți, îi și chibzui răfuiala. El și ai lui, pe iuții cai moldovenești și pe drumuri numai de ei știute, pornind din Roman, sosiră la Gura Dumbrăvii, cu patru zile înaintea leșilor. Și cum descălcară, începură pregătirile...</p>
               <p>Când s-au apropiat polonii, codrul îi aștepta ca o fiară flămândă cu gura căscată: de-o parte și de alta, pe toată întinderea șleaului, copacii, cu meșteșug retezați, se țineau numai în coaja dinspre drum. Se cheamă că ei stăteau la pândă întocmai ca oamenii. Iar îndărătul lor, în bezna pădurii, așteptau neclintiți voinicii Moldovei. O frântură de oaste crăiască fu lăsată să treacă înainte fără nici o supărare. Prada era prea mică pentr-o așa de însemnată cursă. Dar când intrară bine în lăuntrul codrului mândrele șiruri de călăreți înzeuați, grosul oștirii, și craiul, și carele încărcate cu tot felul de scumpeturi, atunci — atunci un chiot trezi pădurea, și vraja tăcerii se rupse. Trunchii tăiați se prăbușiră cu zgomot peste mulțimea nepregătită de moarte, și falnicul rege nu se mai gândi decât la mântuirea propriei lui vieți. Luă cu el o frunte de călăreți, și, apărat mai mult de puterea norocului decât de vrednicia armelor, scăpă cu zile. În urma lui, în adânca vuire a codrului, ghioagele, arcanele și săgețile moldovenilor încheiau frumos isprava dreptății începută de trunchii stejarilor. În vremea asta, vornicul Boldur, trimis de Ștefan c-o mână de voinici înaintea călăreților, ce veneau din Mazovia în ajutorul regelui, le scurtă la satul Lențești, dincolo de Cernăuți, calea morții spre care alergau.</p>
               <p>„A fost o strașnică vânătoare și mândru ne-a mai picat în palmă...” glumeau, stând roată-n jurul focului și socotindu-și pleanul, hărtașii lui Ștefan. Își primise și domnul partea lui de plean... A, slovele acelea cusute cu fir de aur, bucățile acelea de mătase, rupte și călcate în picioarele cailor — era trufia polonă tăvălită în sânge și în noroi, — erau steagurile care l-au văzut o clipă-ngenuncheat în cortul de la Colomeea!</p>
               <p>„După aceea, zice cronicarul, dat-a Ștefan-Vodă cuvânt în toată țara să se strângă la Hârlău la ziua sfântului Neculai și adunându-se într-acea zi cu toții într-acel loc, făcutu-le-au ospăț tuturor boierilor și tuturor vitejilor săi, și cu daruri scumpe i-au dăruit”.</p>
               <p>Mai târziu, închipuirea poporului împodobită c-un adaos de-o nemaiauzită strășnicie povestirea acelei răfuieli: Zicea că Ștefan ar fi înjugat pe poloni la plug, și, arând cu ei o țălină din preajma Cosminului, ar fi semănat ghindă, iar pădurii ce s-a ridicat acolo i s-a dat numele de Dumbrava Roșie, în amintirea sângelui din belșug vărsat pe locurile acelea.</p>
               <p>Trecut-au patru secoli din ziua cea fatală.</p>
               <p>Când se-ngropă-n țărână a dușmanilor fală!</p>
               <p>Și faptul cel istoric, sub formă legendară,</p>
               <p>Din neam în neam românii îl povestesc în țară.</p>
               <p>Priviți! lâng-o dumbravă stă tabăra de care.</p>
               <p>Flăcăi voinici șed roată pe lângă un foc mare,</p>
               <p>Mirându-se-ntre dânșii cum vreascurile-n foc</p>
               <p>Ca niște șerpi se mișcă sucindu-se în loc.</p>
               <p>— „Știți voi de ce stejarul arzând plânge și geme?</p>
               <p>(Întreab' un român ager pe care-a nins de vreme)</p>
               <p>Colo-n astă dumbravă copacii urieși</p>
               <p>Sunt locuiți, se spune, cu suflete de leși.</p>
               <p>„Pe timpul bărbăției au prins Ștefan cel Mare</p>
               <p>„O oaste de năvală ș-au pus-o ca să are;</p>
               <p>„Iar în pământul negru cu sânge-amestecat</p>
               <p>„Spre lungă pomenire el ghind au semănat”!</p>
               <p>. . . . . . . . . . . . . . . . . . . . . . . . . . . . . . . . . . . . . . . . . . . . . .</p>
               <p>El zice, și dumbrava se pare că roșește,</p>
               <p>Ș-un aspru glas de vultur în noapte se trezește.</p>
               <p>El zice, focul arde dumbrava luminând.</p>
               <p>Prin crengile frunzoase trec umbre suspinând!</p>
               <p rend="italic">Dumbrava roșie de V. Alecsandri</p>
               <p>Acum Polonia era descoperită: n-o mai apărau porțile zăvorâte ale Chiliei și Cetății Albe. Și împrejurările se grăbiră a-i arăta ce bună ocrotire îi fusese Moldova — zidul de pază pe care singur a vrut să și-l dărâme. După „învățătura” din codrii Cosminului, cum a dat în vară, a suferit trei bântuiri, una după alta. În mai au potopit turcii până la Lemberg, în iunie Ștefan și-a îngrădit Pocuția în hotare de foc, în iulie au prădat tătarii. Și cel ce visase pieirea Moldovei, ceru domnului ei uitarea trecutului, ș-o pace de prieteni buni pentru vremea viitoare. Că mândrul rege se dumerise în sfârșit cu cine are d-a face, se vede, cum nu se poate mai lămurit, din însăși rostirea păcii, încheiată în primăvara anului 1499:</p>
               <p>„Se încheie o pace desăvârșită între Măria noastră și Prea slăvitul Ștefan voievod, din mila lui Dumnezeu domnul Țării Moldovei, prietenul nostru cel sincer iubit”. Așa începe învoiala, scrisă în latinește, dintre cele două puteri.</p>
               <p>„Și iarăși zice mai jos craiul Ioan Albert, când am vroi noi împreună cu Vladislav, regele Ungariei, a purcede împotriva împăratului turcesc, ne vom înțelege mai întâi cu domnul Moldovei asupra chipului celui mai folositor de a purta războiul, și atunci Ștefan va veni și el împreună cu noi împotriva Sultanului; iar dacă, Doamne ferește, n-ar putea însuși veni, atunci va merge fiul său cu noi. De asemenea și noi ne legăm să apărăm pe Ștefan împotriva turcilor”...</p>
               <p>Târzie deșteptare! Dacă de la început polonii și ungurii ar fi ascultat sfatul lui Ștefan, cu totul alta ar fi fost și soarta țării lor și soarta Moldovei. Dar au fost mici la suflet și regii lor s-au tulburat mai mult de vâlva lui Ștefan, decât de armele turcilor.</p>
               <p>Pacea era ea încheiată pe veșnică prietenie, legând adică și pe urmașii lor. Și nimeni n-o dorea mai mult decât Ștefan; căci nimeni n-avea mai multă nevoie de odihnă, și pentru ei și pentru țară. Dar Ioan Albert, craiul cel fără noroc, moare-n vara anului 1501. Și cneazul Alexandru, fratele și urmașul lui, nu vroi să cunoască lui Ștefan nici un drept asupra Pocuției. Stăpânul Moldovei însă nu îngăduia să i se rupă bucata aceea de pământ. Era a lui — plătită cu bani și cu sânge. — Și, ca să nu mai rămâie nici o îndoială, în toamna anului următor intră iar cu armele în Pochița și, înc-o dată biruitor, pietrui, în vaza bătrânilor, hotarul despre Polonia cu „bourul moldovenesc”.</p>
               <p>Asta a fost cea din urmă luptă a lui Ștefan.</p>
               <p>Neîndemânările vremii, și mai ales unele amintiri dintr-un trecut nu tocmai îndepărtat, făcură pe noul crai al leșilor să se mai gândească, înainte de a-și căuta socotelile cu voievodul de la Suceava.</p>
               <p>S-astâmpăr-o toană viforul bătăliilor, și lanurile Moldovei își coc spicele de aur pentru secerătorii ei.</p>
               <p>Din jilțul lui de glorioasă odihnă, viteazul cu părul albit în războaie, cuprinzându-și țara sub zborul gândului, își vedea-n ea toată viața lui, desfășurată-n icoane. Se vede copil, jucânduse cu arcul pe colinele Borzeșilor, apoi călare, cu sufletul aprins de vitejiile basmelor, botezându-și paloșul în belșugul de sânge de la Tămășeni și de la Crasna, — tânăr fecior de domn, ciocnind paharul cu boieri sfătoși, ce numai la moarte nu se gândeau în noaptea aceea grozavă de la Răuseni, — și zilele cernite, grijile, frământările de leu închis în cușcă — durerile în focul cărora se pregătesc în taină toate faptele mari, -apoi primăvara aceea neuitată, biruințele de la Doljești și de la Orbic, sărbătoarea de la Direptate, cu măreața intrare în Suceava, împărțirea steagurilor și grabnica vânătoare de dușmani de pe pământul Pocuției — cea dintâi luptă din lungu-i șir de lupte, ce tot pe pământul Pocuției a fost să și-l încheie. I se pare, ca și acum ar fi trăit mai multe vieți. Nu-i vine-a crede că-s numai patruzeci de ani de la bătălia cea fără de noroc de sub zidurile Chiliei. Rana de-atunci, rana de la gleznă ce-n toată vremea asta fusese uitată, tocmai acum își deșteaptă durerile, acum se trezesc și-i cer socoteală și zilele de trudă, și nopțile de nesomn, și toată viața lui trăită-n nepreget și-n lupte. În roate largi își leagănă gândul pe deasupra cumpenelor mari: Baia, Lipinți, Soci, Râmnicu-Sărat Podul înalt. Valea Albă... Revede toate locurile acelea, cu-nfiorarea clipelor deatunci. Nu-s basme, nu-s lucruri visate, ci zbucium și învăluiri trăite aievea... Mult sânge-a mai băut pământul Moldovei. Numai la Cătlăbuga, în ziua aceea de strașnică răsplătire, cât sânge s-a mai vărsat! Dar la șcheia, dar în codrul Cosminului... Bătrânul voievod cugetă la cât norod de oaste ar fi, când să se poată ridica odată din morminte toți câți au pierit în luptele lui — în cele 36 de lupte, dintre care în 34 a biruit, și numai în două a fost biruit! Valuri au fost acelea. Și țara mică, și dușmani mulți, și ajutor de nicăieri. Și iată că din toate a ieșit cu bine. După atâtea furtuni zilele acestea de pace îi vin ca o binecuvântare de la Dumnezeu.</p>
               <p>Din mărețul asfințit al vieții lui privește în adâncul veacurilor și, cu puterea sfatului cuminte, domnind și dincolo de moarte, îndreaptă destinele țării pentru vremi și valuri ce nu-l vor mai atinge: Nu leahului viclean și nestatornic, nici ungurului asupritor și lacom, nici tătarului sălbatec să-și încredințeze vreodată Moldova păsul și soarta ei, — ci, la toată primejdia, să știe că cel mai cinstit prieten și cel mai bun ocrotitor e turcul, și sub pavăza puterii lui să stea; căci singură, în calea atâtor vrăjmași, greu va trăi...</p>
               <p>Vremea a dovedit în urmă cât adevăr era în vorbele lui. În fața vlădicilor și boierilor țării, puse schiptrul domniei în mâna fiului său Bogdan, și deplin împăcat în suflet, înseninat de gândul că și-a făcut toată datoria către țara și neamul lui, închise ochii pentru somnul cel de veci în ziua de 2 iulie, anul 1504.</p>
               <p>„Domnit-au Ștefan-Vodă, zice cronicarul, 47 de ani, 2 luni și 3 săptămâni, și au zidit 44 de mânăstiri și biserici, și era însuși țiitor peste toată țara”.</p>
               <p>În jalea tuturora, și cu cea mai mare pompă pe care a văzut-o vreodată Moldova, fu dus de la Suceava la mânăstirea Putna, și îngropat acolo, sub lespedea de marmoră, pe care singur pusese din vreme să-i scrie, cu-mpodobită slovă și-n limba sfântă de pe-atunci, gândul acesta curat și neumbrit de nici o deșertăciune pământească:</p>
               <p>„Evlaviosul domn, Ion Ștefan voievod, cu mila lui umnezeu domn al Țării Moldovei, fiul lui Bogdan voievod, ctitorul și ziditorul sfânt lăcașului acestuia, carele aici zace și s-a mutat la veșnicele lăcașuri în anul 7012, luna iulie 2”.</p>
               <p>Cu truda lui îngrădise liniștea țării, și suflet din sufletul lui dăduse pământului Moldovei, ce-n fața vrăjmașului ca un ostaș i-a stat alături. Poporul — de care-l leagă o iubire ce nu cunoaște moarte — îl așteaptă să mai vie odată: Are să fie, spun bătrânii, o cumpănă ș-un război cum n-a mai fost de când îi lumea asta, ș-atunci voievodul Ștefan are să iasă din mormânt, călare și-nzeuat, și toți ai lui au să-l cunoască de stăpân și de mântuitor și, în toată vremea luptei, el are să aibă iarăși la dreapta un arhanghel cu sabia de foc, de-or să pice dușmanii înaintea lui de la zece pași, fără să-l atingă nimeni, și are să fie o vărsare de sânge, cât să-noate caii până-n piept în valurile roșii; iar la sfârșit au să biruie românii ș-au să rămâie din focul acela tari și uniți cu toții pe veci de veci, — și numai după aceea va putea să doarmă liniștit, în mormântul lui de la Putna, Ștefan cel Mare și Sfânt.</p>
            </div>
            <div type="div2">
               <head>Muntenia 1494–1593</head>
               <p>Toate silințele marelui Ștefan de-a smulge Muntenia din vâltoarea în care intrase au rămas zadarnice. Lăcomia de bani a turcilor, mereu ațâțată de bogățiile țării ce părea a nu mai avea sfârșit, își găsise un minunat ajutor în dușmănia dintre cele două vițe domnitoare ale Munteniei — Basarabeștii și Drăculeștii. Când a închis Ștefan ochii, în Țara Muntenească era domn, Radu al IV-lea, fiul și urmașul lui Vlad Călugărul. Evlavios ca și tatăl său, își închină bisericii întreaga lui domnie de aproape paisprezece ani. Își aduse sfătuitor pe bătrânul Nifon, care fusese patriarh la Constantinopol. De când stăpâneau turcii sfânta cetate, călugării greci împânzeau lumea, în căutarea unei îngrădiri mai bune. Mulți veniră cu Nifon și în țara lui Radu și, găsind aici îndestulare și largă dărnicie de la toți, nu numai că nu s-au mai îndurat să plece, dar au scris de le-au mai venit și alți frați și tovarăși în acest binecuvântat pământ al făgăduinței. Nifon, mitropolitul, în urma unei neînțelegeri cu domnul, își scutură papucii în poarta Târgoviștei și plecă, blestemând cu foc țara, din care ieșea încărcat de daruri și de bani.</p>
               <p>Acest Radu, căruia, de către tagma bisericească, pentru binefacerile lui, i s-a zis „Cel Mare”, se stinge în primăvara anului 1508 și e îngropat la Mânăstirea Dealului, zidită de el, îi urmează un văr al lui, un vrednic fiu al lui Țepeș, Mihnea cel Rău, care simțindu-și proptelele slabe la Constantinopol, se face papistaș pentru a căpăta sprijinul ungurilor. Dar cruzimile lui, la care mai mult frica îl împinge, grăbindu-i căderea, — Vlăduță, fiul cel mai mic al lui Vlad Călugărul, se-nfruptează și el c-un an de domnie.</p>
               <p>În 1512, cântărind mai greu aurul Basarabeștilor, pășește la tron peste leșul lui Vlăduță, evlaviosul Neagoe, fiul fostului domn Laiotă Basarab. Darnic și iubitor de pompă și de măriri până la deșertăciune, uitând, ori poate neștiind de unde izvorăsc bogățiile, milostivul voievod nu vede în toată sărmana lui țară decât mânăstiri, biserici, podoabe, sărbători și preoți. Pe când în câmpiile Valahiei se-njugă vacile la plug și muncitorii înting în apă sărată mămăliga lor de mei în două cu țărână, departe, prin limanurile răsăritului, cu bani din țara acestor săraci, se ridică biserici și lavre mărețe, ce buciumă noroadelor numele darnicului voievod și vâlva bogățiilor lui.</p>
               <p>De-atunci s-a pornit închinarea mânăstirilor noastre către cele din răsărit, de-atunci și puterea egumenilor greci.</p>
               <p>Nouă ani a domnit Neagoe Basarab, și încununare a isprăvilor lui a rămas frumoasa, minunata biserică de la Curtea de Argeș, la sfințirea căreia se spune c-au venit să slujească o mie de preoți, cu patriarhul, cu mitropoliții și toți vlădicii din răsărit. — Dumnezeu i-a făcut parte de-un sfârșit vrednic de viața pe care-o trăise: A murit în domnie, și de moarte bună, ceea ce nu se prea întâmplă pe vremile acelea.</p>
               <p>Singurul lui fiu Teodosie, pe acre-l hotărâse de urmaș, era un copil de șapte ani. Boierii Drăguleștilor îl alungă, și-și pun domn pe Radu Călugărul, un fiu al lui Vlad Călugărul, — când iată că sosește și pașa Mohamed-Bey cu oaste-mpărătească. Radu, coborâtor din străbuni viteji, primește lupta, și moare apărându-și tronul, la care ținea mai mult decât la viață. În vremea asta pierise în împrejurări necunoscute și micul Teodosie. Atunci Mohamed-Bey își aduce aminte că și el e român, și încă de viță domnească — un Basarab turcit — și, cum avea și oaste la îndămână și trecere la sultan, s-așează el domn în țara fără stăpân, pe care numaidecât o și împănează cu slujbași turci. Boierii, văzând una ca asta, își dau mâna și cheamă la domnie pe Radu de la Afumați, ginerele lui Neagoe Basarab. Un șir de lupte între oamenii acestuia și oastea lui Mahomed-Bey, se încheie cu biruința hotărâtoare a lui Radu, care scapă astfel țara din pragul pierii.</p>
               <p>Toate acestea într-un an se petrec: Neagoe Basarab a închis ochii la 1521, — Radu de la Afumați ia domnia la 1522. Se poate vedea numai din întâmplările acestui an, ce vânturi băteau pe atunci și-n ce vâltoare era apucată mândra gospodărie a lui Mircea. Toate se dărăpănează. Poporul rămâne tot mai în umbră, tot mai departe de viață, de rostul, de cârmuitorii țării. E birnic numai birnicul supus al stăpânirii din care nu cunoaște decât biciul împlinitorului. Dă cât i se cere, dă ce are, c-așa-i porunca de sus. Cui să se plângă? De la o vreme, nici nu mai știe cine-i vodă... Ce-i pasă oii cine-o de duce. Țara nu mai are oaste. Fiecare domn își are legea lui, turci ori greci, — cu ei vine și cu ei se duce. Nu mai e cinste, nu mai e dreptate; credința se clatină vitejia de odinioară ia drumul codrului.</p>
               <p>Radu, noul domn se duce la Constantinopol să ceară iertare — iertare pentru că-și apărase țara — și să-și capete întărirea. Sultanul îl închide și face domn pe Vladislav din ramura Drăguleștilor. În doi ani, izbutind boierii și neamurile Radului s-adune banii pe care nu-i mai putea da Vladislav, îmblânzesc inima sultanului, și vine Radu iarăși domn. În vara aceluiași an (1526), turcii, biruind pe unguri în marea bătălie de la Mohaci, își înfig pe meterezele de la Buda flamurile verzi, în fața cărora va sta un veac și jumătate îngenuncheată mândria maghiară. — De azi înainte soarta Țării Muntenești se cumpănește numai la Constantinopol. Acolo se hotărăsc dările, acolo se cumpără și răscumpără domniile, scurte și primejdioase domnii, care-s numai sămânță de vrajbă-n țară, și izvor de nenorociri. — Pe Radu-Vodă îl ucid la Râmnicu- Vâlcea boierii Drăguleștilor. Urmașul lui, unui Moise, fiu al lui Vladislav, piere în luptă cu frate-său Vlad. Pe Vlad îl răstoarnă Vintilă de la Slatina; iar acesta, pentru cruzimile lui, e ucis de boieri la o vânătoare în munții Olteniei. — Banii egumenului Paisie de la Argeș au darul de a schimba un comanac de călugăr în coroană de domn. Dar iată că se ridică o sumă și mai mare de bani, și puterea lor smulge coroana de pe fruntea lui Paisie, ș-o pune pe fruntea unui văr al acestuia, Mircea Ciobanul, feciorul lui Mihnea cel Rău, și ginerele lui Petru Rareș, domnul Moldovei. Pentru marea lui lăcomie de bani și multele-i cruzimi, turcii îl scot. Urmașul acestuia, Pătrașcu-Vodă, fiul lui Radu Paisie, numai pentru că n-a jefuit nici n-a ucis, a rămas în istorie cu numele de Pătrașcu cel Bun. A domnit trei ani, ascultător de poruncile sultanului, ș-a murit în scaun la sfârșitul anului 1557, lăsând doi fii, două figuri luminoase, două fulgere în cea mai întunecată noapte a vieții noastre: Petru Cercel și Mihai Viteazul.</p>
               <p>Mircea Ciobanul, ridicând haraciul turcesc la 50.000 de galbeni, e din nou domn. Se poartă cu țăranii ca un tâlhar, cu boierii țării ca un călău. Moartea lui, în toamna anului 1559, e o adevărată sărbătoare.</p>
               <p>Rămâne însă Mircioaea, nevastă-sa, fiica lui Rareș, vestita Chiajna care, în puterea de voință și-n înfruntarea primejdiilor, are ceva din strășnicia bunicului ei, Ștefan cel Mare. Din capul locului apriga femeie știe să apere cu sabia moștenirea domniei, pentru nevârstnicu-i fiu, Petru șchiopul. Și, când plângerile boierilor nemulțumiți pleacă spre cumpăna de la Stambul, Chiajna aruncă-n celălalt talger două sute de mii de galbeni, și frageda-i odraslă domnește încă șapte ani. Dar lăcomia turcilor e sac fără fund. În primăvara anului 1567, Petru, nemaiputând da cât i se cere, e chemat înaintea împăratului, judecat și pus la închisoare. Chiajna, însă, nu doarme. Prin daruri și lingușiri, se-mprietenește cu femeile sultanului, și în loc de-un tron capătă două. Trece Petru în Moldova, după mari lupte, și frate-său Alexandru, cu toată cruzimea lui — căci mereu îl asmuțea mă-sa la fărădelegi — și cu tot strigătul boierilor, domnește în Muntenia, adică stoarce poporul Munteniei, zece ani încheiați. Asupriții stărșesc prin a-și face singuri dreptate. Dar țara nu răsuflă. Pe treptele pătate de sângele tatălui pășește acum fragedul Mihnea, un copil de unsprezece ani, unealtă nouă în mâna iscusită a Chiajnei. Împotriva acestei cumplite femei, care a târât destinele țării în haremul sultanului, orice luptă pare zadarnică. Boierii, trimiși la Țarigrad să ceară dreptate, sunt bătuți cu vergi și aruncați la temniță. Toate vesteau sfârșitul unui popor fără noroc.</p>
               <p>În vremea asta un tânăr frumos ce fermeca lumea cu darul cuvântului său, își povestea la curtea regelui Franței suferințele prin care trecuse: fiu de domn, rămas orfan de tată la vârsta de zece ani, prigonit, închis, apoi scăpat printr-o minune, și-a făcut drum cu spada, pe când hrăpitorii drepturilor și averii lui îl credeau mort: stând în picioare, înalt și zvelt, rezemat cu cotul pe brâul căminului, cu ochii mari căprii, pierduți ca-n adâncimea unor basme, tânărul pribeag își povestea nenorocirile în divina limbă a lui Dante, și glasul lui cald, sonor, răsuna ca un cântec în tăcerea evlavioasă a curții, -neclintiți în strălucitele lor jilțuri, plângeau ascultându-l vracii Apusului, mândrii sfetnici cu plete albe, și temuta Caterina de Medicis, și fiul ei Enric al III-lea, regele Franței. Străinul acela palid, cu port împodobit, trubadurul acela necunoscut, la care toți se uitau cu uimire, se numea Petru Cercel, și era întradevăr fiul unui domn. — De la Paris la Roma, de la Roma la Veneția, pretutindeni ascultat, crezut, sprijinit cu drag la „dreptățile” lui, Petru ajunge, cu farmecul cuvântului, să biruie la Constantinopol aurul Chiajnei și, în vara anului 1583, după multe și grele tocmeli, e îngăduit să sărute pulpana sultanului și să-și primească în sfârșit steagul și sabia domniei. De poveste a rămas măreața plecare a lui Petru Cercel din Țarigrad: îmbrăcat în hlamidă-mpărătească, și cu alai împărătesc, în fruntea a patru sute de boieri ș-a tot atâția turci, viitori mari slujbași, trecea mândru prin mijlocul mulțimii ce se îmbulzea să-l vadă; el darnic, strălucitor de fericire, arunca pe la răspântii bani de aur și de argint, prisos din fericirea lui, și toți îl preamăreau cu strigăte voioase.</p>
               <p>Dar e un făcut se vede, ca lucrurile pornite cu prea mare vâlvă să n-ajungă departe. Petru luase domnia pe datorie, și, pe când strângătorii dăjdiilor zvântau ce bruma se mai găsea pe la sate, chiaburul Mihnea cu ceata boierilor nemulțumiți îl săpau la Constantinopol ajutați de vicleșugul Chiajnei. -Atunci a văzut visătorul Petru cât e de grea și plină de amărăciuni puterea aceea, la care atâta râvnise, pentru care atât se zbuciumase. Peste doi ani fugea în Transilvania c-o mică ceată de ostași năimiți și 43 de care încărcate cu ce putuse și el agonisi în scurta și neliniștita lui domnie. Mihnea, care cunoștea acum bine rosturile pe la împărăție, făcuse ce făcuse și dobândise steagul și sabia, scumpe deșertăciuni, care, de la un cârd de vreme, nici putere, nici vitejie nu mai însemnau. Și astfel planul lui Enric al III-lea, frumosul plan de a-și avea o strajă a lui la porțile Răsăritului se sfărâmă odată cu șubreda mărire a „iubitului său văr și amic”... Un șir de nenorociri se abat asupra lui Petru Cercel de cum trece hotarul țării, în care n-avea a se mai întoarce: părăsit de al lui, despuiat de avere, aruncat în temniță, de unde scapă, după doi ani de neînchipuite suferinți, — pururi încrezător în el; împănând lumea cu scrisorile lui atingătoare până la lacrimi, colindând iarăși pe la curțile Europei, — ajunge în sfârșit la Constantinopol, unde, cu tot frumosul diamant pe care i-l dă sultanului, e închis în întunericul umed al celor șapte Iurnuri. Visează încă scăparea, — a lui ș-a țării lui. Acum ar ști el să domnească, să fie bun, să fie drept, să fie harnic — să se facă iubit de popor, ca să fie într-adevăr tare. Sufletul lui de poet se smulge biruitor din mrejele Chiajnei și din ticăloșiile vremii, și ca un vultur se ridică peste podoaba de lume ce singur și-o întruchipează; dar aurul visurilor nu sună, și lui Petru nu i-a mai rămas decât acest aur. Mihnea vine la Țarigrad și-i tocmește moartea c-o sută de mii de galbeni sunători. Într-o noapte, în primăvara anului 1590, pe când Cercel așteaptă minunea scăpării, ușa temniței se deschide, patru arapi se năpustesc asupra lui și-l strâng de gât, apoi luându-l pe targă, îl duc și-l azvârl în mare.</p>
               <p>Mihnea mai adaose un bir pe țară, un nou blestem de bir, căruia poporului neștiind cum să-i mai zică, i-a zis „năpaste”. Dar după un an trebuie să se vadă înlăturat de un fost curelar, Ștefan Surdul care, firește, viind mai de departe, plătea ceva mai mult. Mihnea se făcu turc, făgădui marea cu sarea, se legă să-și prefacă și țara în pașalâc, dar toate au fost în zadar. Sultanului îi trebuiau bani, și, peste alt an, când noul domn, stors și el, nu mai plăti cât i se cerea, veni altul la rând, un nepot al Lăpușneanului, din Moldova, unul Alexandru Bogdan — varga lui Dumnezeu. El pare-a fi trimis de soartă înadins pentru a zgudui țara prin desfrâul nelegiuirilor lui și a o scoate din răbdări. Ca să poată cumpăra domnia, făcuse la zarafii din Stambul o datorie de patru sute de mii de galbeni. Umblau turcii prin sate, cu pecete domnească, și iatagane la brâu, de vârau pe bieții oameni în grozile morții, că ridicau din bordeiul și bătătura țăranului tot ce găseau, și nu numai lucruri și vite, dar și copii începuse a lua, pe cislă-i lua, din zece unul și tot dintr-ales, să-i vândă ca robi. Pe drumurile mari ce coborau la șchelele Giurgiului, Olteniței și Brăilei, zi și noapte curgeau harabale-ncărcate cu grâu, lână, ceară, suluri de pânză, și chiupuri pline cu miere, curgeau herghelii de cai, și cirezi de vite, și turme de oi, și pâlcuri de copilași aiuriți de spaimă; — ca prin niște răni mari deschise curgeau puterile țării, cu viața, cu sângele sfânt al poporului acestuia, a cărui ștergere pe veci dintre popoarele lumii părea acum hotărâtă.</p>
               <p>Numai o minune putea să-l mai scape. Pentru-o asemenea minune se cerea un om mai presus de vremile acelea. Și iată că Dumnezeu, neîngăduind pieirea neamului ce nu-și împlinise încă chemarea lui pe pământ, i-a trimis pe alesul, pe mântuitorul acela, — pe Mihai Viteazul.</p>
            </div>
            <div type="div2">
               <head>Moldova sub urmașii lui Ștefan cel Mare</head>
               <p>Gospodăria lui Ștefan cel Mare, ocrotită-n afară de gloria celei mai înțelepte vitejii, și-n lăuntru întemeiată pe-o țărănime cinstită, puternică și mândră, se năruie mai anevoie sub șirul de urmași slabi, ca ș-n Muntenia lui Mircea, zburdalnici și risipitori avutului de-a gata.</p>
               <p>Bogdan, în care-și pusese Ștefan toată nădejdea, se arată stăpânit mai mult de patimile tinereții lui, decât de grijile țării. Șase ani se războiește cu polonii, pentru că nu-l vrea de bărbat sora craiului Sigismund. Și numai când îl năpădesc tătarii și-și vede țara la aman, își aduce aminte de sfatul cel înțelept al părintelui său, și trimite grabnic un sol al închinării, cu cincizeci de pungi de bani sultanului Selim. În ce tărie și cinste își îngrădise Ștefan țara, se lămurește din însuși cuprinsul împărătesc:</p>
               <p>1) Poarta cunoaște pe Moldova de pământ slobod și nesupus. </p>
               <p>2) „Legea creștinească, ce se ține în Moldova nu va fi niciodinioară călcată sau tulburată, ci încă norodul va avea sloboade bisericile sale ca și înainte.</p>
               <p>3) „Poarta se îndatorește de a apăra Moldova de toți cei ce ar putea să o calce, păzind-o în starea întru care au fost mai înainte, fără a i se face vreo nelegiuire, sau să sufere să i se facă vreodinioară cea mai mică dezbinare sau despărțire.</p>
               <p>4) „Moldova va fi stăpânită și ocârmuită după pravilele și canoanele sale, fără să se amestece Poarta cât de puțin.</p>
               <p>5) „Domnii vor fi aleși de norod și întăriți de Poartă, ca să stăpânească în cât vor trăi.</p>
               <p>6) „Domnii vor fi ocârmuitorii a tot pământul Moldovei, și vor putea să aibă întru stăpânirea lor ostași cu plata de la sine, până la 20.000, pământeni sau oameni străini.</p>
               <p>7) Moldovenii vor putea ținea și cumpăra o casă la Țarigrad, pentru șederea capuchihailor lor, unde vor putea face și o biserică.</p>
               <p>8) „Turcii nu vor putea cumpăra pământuri în Moldova ori a avea, sau a așeza, nici a avea sau a face geamii nici într-un chip.</p>
               <p>9) „Domnul împreună cu tot norodul, pentru semn de supunere, va avea purtare de grijă a trimite pe tot anul, prin doi boieri ai Moldovei la Poartă 4000 pe galbeni, 40 de șoimi și 40 de iepe fătătoare. Acestea toate cu nume de peșcheș adecă dar.</p>
               <p>10) La vreme de oștire, domnul Moldovei, asemenea după cum i s-ar porunci de la Poartă, va fi ajutor cu oștile sale la slujba împărătească”.</p>
               <p>Bogdan, de rodul acestor așezări, nu s-a putut bucura. După treisprezece ani de domnie, fără glorie pentru el și fără noroc pentru țară, s-a stins pe neașteptate în primăvara anului 1517. -În pomenirea urmașilor i s-a zis Bogdan Chiorul: Un cusur al vieții l-a deosebit mai mult decât faptele. Oasele lui se odihnesc, alături de ale Marelui Ștefan, în mormântul de la Putna.</p>
               <p>Rămâne Ștefăniță, fiul lui Bogdan, un copil de unsprezece ani, care domnește sub povața înțeleptului Arbore până la vârsta de șaptesprezece ani, când după pravilă, putând singur purta domnia, o începe c-o mare nedreptate și c-un mare păcat: ucide, fără judecată, pe cel ce fusese mai mult decât un părinte, pe sfetnicul Arbore, — apoi ucide și pe feciorii acestuia, Toader și Nichita, ca nu cumva să încolțească sămânța răzbunării din sângele fără vină vărsat. S-au răsculat atunci boierii. Și, de dreapta lor mânie, l-au apărat țăranii, în sufletul cărora trăia încă vie și sfântă amintirea celuilalt Ștefan, a celui mare și bun și de toți iubit. — Dar fărădelegile nasc fărădelegi. Și gloria bunicului nu putea apăra la nesfârșit ticăloșia nepotului. El poartă steagurile țării în zburdălniciile tinereții lui hoinare, — pornește luptă împotriva lui Radu de la Afumați, luptă de nebun pentr-o dragoste nelegiuită, se-nvrăjbește cu toată țara, și face ca însăși tânăra-i soție, soră cu doamna lui Radu, să sfârșească prin a-l urî. De la ea, de la boieri, de la faptele lui i se trage moartea. În vârstă de 21 de ani, când alții își încep viața, el și-o încheie. Ce nu putuse face boierii cu armele lor, făcu stana cu otrava ei.</p>
               <p>Un fiu din flori al lui Ștefan cel Mare, Petru al Mariei lui Rareș din Hârlău, își rotea de mult gândurile în jurul tronului părintesc. Boierii văzură în el pe mântuitorul lor. Și n-a fost nici a lor, nici a norodului asupra căruia tot mai greu apăsau domniile. Era un mare viteaz acest Petru Rareș, într-un timp când țara avea nevoie de-un mare înțelept. Steagurile împărăției germane fâlfâiau biruitoare în țara ungurească îngenuncheată puterii otomane. Petru se aruncă nebunește în calea lor; spulberă ca un vifor așezările secuilor până-n meleagurile Brașovului, sfărâmă sub zidurile Feldioarei oastea împărătească a temutului Ferdinand, și-nsemnând cu spada-i înțelegătoare hotar nou pe zările Ardealului — atât cât ține sclipirea unui fulger, — își văzu țara de două ori mai largă. Moldovenii slăveau în el pe Ștefan al lor.</p>
               <p>Izbânzile repezi însă îmbată ca vinul cel tare. Viteazul înflăcărat se pogoară din plaiurile Bistriței în țara Leșească să reteze cu sabia, udă încă de sângele secuilor, nodul cel de demult încâlcit al Pocuției. Un șir de hărțuieli ușoare, din care nu câștigă nimic, se-ncheie cu marea bătălie de la Obertin, unde pierde tot: oastea, tunurile biruinței de la Feldioara și -ceea ce-i mai mult decât orice pentr-un viteaz — încrederea-n el și-n norodul lui; pe urmă, năvălirile polonilor în Moldova, și goane sălbatice, și lupte fără cinste — șapte ani de răzbunări, de jafuri, de omoruri, până când însuși Marele Soliman, învingătorul de la Mohaci, îngrijat de vâlva și neastâmpărul acestui vajnic domn, se hotărăște să se ridice și să vie împotriva-i cu toată puterea lui. — Se vede că regele Poloniei se plânsese de Rareș ca de-o fiară primejdioasă, căci iată ce-i scria sultanul, drept răspuns, în primăvara anului 1538: „Ne scrieți despre nelegiuirile Valahului a căruia stârpire ne rugați a o face, voi de dincolo și noi de dincoace împresurându-l... Ne-am hotărât a merge împotriva acelui hain, având cu noi o armată pe care pământul abia o poate ținea”.</p>
               <p>Umbra lui Ștefan o fi lunecat măreț pe dinaintea împăratului, în clipa când a scris rândurile acelea.</p>
               <p>Peste două luni Moldova era îngrădită de patru oștiri vrăjmașe: în fruntea celor 150.000 de turci venea dinspre răsărit îngrozitorul Soliman; pe valea Siretului înaintau zoriți muntenii lui Radu Paisie, c-așa era porunca împărătească, — dinspre apus și miazănoapte curgeau puhoaiele tătarilor ș-ale polonilor. Cine să stea în propta valului acestuia? Boierii, părăsindu-și domnul, îngenuncheară înaintea turcilor, — țăranii, fără căpetenii, se mistuiră prin înfundăturile codrilor. Rareș, Domn singur în țară pustie, văzu prea târziu că „cine seamănă vânt, culege furtună”. Și, pe când în Suceava închinată, se-ncorona un Ștefan al turcilor, nepot nevrednic al marelui Ștefan, pe când din sfânta moșie a biruitorului de la Rahova, turcii își rășluiau tot chinul dinspre Dunăre, din grindul Tighinei până-n gurile Nistrului, urgisitul Rareș orbăcăia fugar prin munții Neamțului, în căutarea unei trecători care să-l scoată-n Ardeal , căci avea acolo Moldova, din vremea de aur a lui ...Și așa în șase zile învăluindu-se prin munte, flămând și trudit, au nimerit la un părâu în gios, au dat peste niște pescari, carii dacă i-au luat seama, cu dragoste l-au primit. Iară Petru Vodă, înfricoșându-se de ei, s-au spăimântat, iară ei cu giurământ s-au giurat înainte-i cum îi vor hi cu dreptate, și nemică să se teamă. Iară ei le-au dat lor 70 de galbeni, bani de aur; și văzând ei galbenii cu bucurie i-au luat, și l-au dus la otacul lor, de l-au ospătat cu pâine și cu pește fript, ospețu pescăresc, de ce mâncau și ei. Și dacă au înserat, l-au îmbrăcat cu haine proaste de a lor și i-au dat comănac în cap, și l-au scos la Ardeal. Și fiind oaste ungurească de strajă la margine, i-au întrebat pre dânșii ce oameni sunt; ei au zis: suntem pescari. Și au trecut prin straja ungurească, și nimene nu l-au cunoscut.</p>
               <p>...Ce Dumnezeu, cela ce-i ocârmuitor tuturor celor ce i se roagă cu credință au acoperit pe Petru Vodă, și i-au dat cale deschisă; și mergând cu nevoință au sosit la Ciceu; și sâmbătă, în răsărita soarelui, septemvrie 28, au intrat Petru-Vodă în cetatea Ciceului, și au închis porțile.</p>
               <p rend="italic">Vornicul Ureche</p>
               <p>Ștefan, două cetăți de adăpost, Ciceul și Cetatea-de-Baltă, hărăzite de Matiaș marelui domn, ca dar de împăcare.</p>
               <p>Fugea îngrozit acum și el de întinderea și vălvătăile focului ce singur și-l pusese țării.</p>
               <p>Domnul cel nou, poreclit Lăcustă, pentru că în zilele lui, după atâtea alte nenorociri, au mai năvălit și lăcustele peste biata Moldovă, domnul cel de turci adus, n-are nici o sfială de oameni, și nici o milă de țară. E lacom, e crud, e desfrânat, și de-o îngâmfare dusă până la nebunie. Domnește totuși doi ani. Într-o noapte, boierii îl ucid, chiar în așternut, pe când dormea în foișorul lui de la Suceava, și-și aleg, ei dintre ei, pe unul Alexandru Cornea, „carele fusese atuncea portar la cetatea Sucevei”. În vremea asta Rareș era la Constantinopol, și pungile cu bani, mai mult decât temenelele și jurămintele lui, sfârșiră prin a îndupleca inima cea aspră cu ghiaurii a sultanului.</p>
               <p>Nici n-apucase bine crainicii a vesti în toate olaturile țării numele noului domn, și alt rând de călăreți porni pe urma lor, cu vestea cea mai proaspătă, care spunea că Petru Rareș a venit cu firman și oaste „de la împăratu”, că bizuindu-se Cornea a-și apăra puterea cu putere, i-a ieșit dârz înainte, dar la Galați, când să-nceapă lupta, odată l-au părăsit boierii și s-au tras cu gloatele lor de partea lui Rareș, — unul singur, Pătrașcu, a rămas neclintit pân' la urmă, și, cu mândria sufletelor mari, s-a împărtășit cu domnul lui din aceeași moarte cinstită.</p>
               <p>Îngenunchează și Moldova, lângă sora ei de mult îngenuncheată.</p>
               <p>Rareș, în a doua domnie, sporește haraciul la 12.000 de galbeni. — Și talger cu două fețe — între turcii care i-au dat puterea de azi, și nemții care i-o făgăduiesc pe cea de mâine, își trăgănează, vro șase ani deșerți, o nenorocită de domnie fricoasă și neroditoare.</p>
               <p>De-aci încolo, pentru părăduirea țării, singuri domnii și boierii ei se fac în mâinile turcilor coadă de topor. Rareș moare la 1546.</p>
               <p>Fiii lui se arată și mai nevrednici de-a purta schiptrul slăvitului lor bunic: Ilie, după cinci ani de stăpânire încărcată de cele mai urâte păcate, pleacă la Constantinopol, unde se leapădă de legea strămoșească și se face turc. Ștefan, fratele lui, e și mai ticălos: Un an își bate joc de țară, de avutul, de cinstea, de viața oamenilor. Boierii, ne mai putându-l răbda îl ucid într-o noapte de petrecere desfrânată, afară, în lunca de la țuțora, dărâmând cortul peste el. Aleg dintre ei pe Joldea, logodnicul domniței Ruxanda, fiica lui Rareș, — iar boierii fugiți în Polonia aleg pe unul Petrea Stolnicul, ce zice că ar fi un fiu din flori al lui Bogdan Chiorul, și-și ia pentru domnie numele de Alexandru. El intră repede în țară cu oaste leșească și, pe când omorâtorii lui Ștefan merg pe Jijia-n sus la Suceava să facă nuntă, iată că sub dâmbul de la șipote se pomenesc deodată împresurați de hăitașii vornicului Moțoc: Logodnicul Ruxandei ș-al domniei de unde era în culmea fericirii, se pomenește legat și dus peșcheș lui Alexandru, care-l „înseamnă la nas” ca să nu mai poată fi domn, și-l trimite la călugărie. Boierii se-mpacă. Suceava-și primește voievodul, cu alaiul și cântările de veselie pregătite celuilalt, și — doar era pusă la cale ș-o nuntă — logodnica lui Joldea e mireasa lui Alexandru. Taina puterii o știe: pungi cu aur lăcomiei turcești, închinări smerite deșertăciunii leșești. Așa stă nouă ani domn Moldovei acest Alexandru Vodă căruia i s-a mai zis Lăpușneanu, pentru că mama lui era din Lăpușna.</p>
               <p>După el vine un grec viclean, nu zvânturat, Iacob Eraclide Despot, care după ce biruie la Verbia, în valea Jiliei, cu oști de strânsură, pe domnul cel nepregătit de luptă, potolește mânia turcilor c-un spor de haraciu, și stă doi ani, blestem adus de vânturi pe capul sărmanei Moldove. Zice despre el povestitorul vremii: „...pus-au pre țară nevoi și greutăți mari, bisericile dezbrăca, argintăriile lua și făcea bani, și alte multe lucruri fără de cale făcea”.</p>
               <p>Străin de legea noastră, așează la Cotnari, unde erau sași mulți, o școală protestantă, cu gând, ca prin învățăturile ei să tragă țara încetul cu încetul la credința aceasta. Mândru și risipitor, pune bir un galben de casă. Popor și boieri se ridică într-un singur cuget: în fruntea lor e hatmanul Tomșa. După trei luni de luptă sub zidurile Sucevei, o năframă albă flutură din turn, porțile cetății se deschid, și Despot, părăsit de toți, iese îmbrăcat în haină domnească înaintea lui Tomșa să i se-nchine. Acesta-l mustră pentru toate nelegiuirile câte le-a făcut, și, nemaiputându-și stăpâni mânia, îl izbește în față cu buzduganul, — atunci mulțimea, ca o fiară scăpată din lanț, se aruncă asupra învinsului care cade zdrobit sub loviturile miilor de brațe ucigașe. Dar nici lui Tomșa nu-i ticnește mărirea. Că vine Lăpușneanu iar cu steagul domniei, pe care-l plătise la Constantinopol cu două sute de mii de galbeni — bănet de aur în greutate de 500 de oca. „Și vine hain, răzbunător, cu oaste păgână, însetată de jaf. Orice împotrivire e zadarnică. — „Și de nu mă va țara, „eu voiu pre dânsa”, răspunde înviforat solilor ce-i spun că nu-l vor moldovenii. „Și au oprit pe soli zice cronicarul, și au trimis hochimurile împăratului la tătari, care îndată s-au pornit, de au acoperit țara cu un roi până-n Prut, prădând și arzând”. Tomșa cu vornicul Moțoc fug în țara Leșească, unde sunt uciși din porunca regelui, care se teme de întinsa putere a turcilor. A doua domnie a lui Lăpușneanu ține cinci ani, și începe cu acel înfricoșat ospăț al sângelui, în care patruzeci și șapte de boieri sunt măcelăriți sub ochii fulgerători de ură și de cruzime sălbatică ai domnului. Ca să arate c-a rupt orice legătură cu polonii și cu trecutul, strămută scaunul domnesc de la Suceava la Iași — mai în câmp și mai aproape de turci, cărora întru atât li-i de supus, încât, ca să li facă voia, pune de dărâmă toate cetățile și întăriturile Moldovei, afară de cetatea Hotinului, straja dinspre leși.</p>
               <p>Mai jos decât atât, nu se poate scoborî un cârmuitor de țară. — Toți au groază de el. La 1568 cade bolnav. Otrava îi grăbește sfârșitul. — Bogdan, fiul și urmașul lui, un copilandru de vreo cincisprezece ani, nu se gândește decât la jocuri și la petreceri. Polonii îl prind ușor în mrejele lor, îl împresoară, îi dau sfaturi, și-l iau, chipurile, sub pavăza ocrotirii lor, care de mult nu mai înseamnă nimic. Patru ani răsună glume și cântece de veselie în curtea domnească de la Iași. Dar într-un revărsat de zi, pe când petrecerea era în toi, și fericitul domn asculta, cu nesaț la năzdrăvăniile unui leah bun de gură, iată că sosește un olăcar c-o veste care curmă deodată hohotele de râs: vin turcii cu voievod nou de la împărăție. — Tânărul Bogdan fuge cu oaspeții lui în Polonia. Boierii și capii bisericii întâmpină cu pâine și cu sare pe noul domn, pe Ioan Vodă, un fiu din flori al lui Ștefan-Vodă.</p>
               <p>E o vreme de viclenii, de cruzimi, de goană oarbă după putere, — după puterea de-a stăpâni mulțimea. Demult nu se mai știe ce-i credința-n Dumnezeu, ori dragostea de oameni, -dreptate nu mai e, și nimeni nu se mai gândește la ziua de mâine. „În Moldova, zice cu multă amărăciune cronicarul, au cei mici despre cei mai mari acest obicei de pier fără giudeț, fără vină și fără seamă. Singuri cei mari judecători, singuri pârâși, și singuri plinitori legi...”</p>
               <p>În privazul acestor cumplite vremi se potrivește de minune figura înfiorător de-ncruntată a viteazului strănepot al lui Ștefan cel Mare.</p>
               <p>El găsește țara adusă-n sapă de lemn. Birurile fără nici o socoteală, neînfrânata lăcomie a boierilor și a călugărilor, careși împărțeau cu hrăpitorii turci sumanul și cea din urmă cămașă a țăranului, nesăbuita risipă a fostului domn Bogdan, care-și plimbă deșertăciunea în trăsuri cu șine de argint suflate cu aur, și lipsa de orice îndurare pentru prostimea tăcută care muncește și rabdă și duce-n spinare nevoile țării, și toate ticăloșiile celor de sus, fac viața așa de grea și de amarnică pe pământul Moldovei, încât mulți de pe la sate își părăsesc buștinele lor și se duc de trăiesc prin codri ca sălbaticii.</p>
               <p>Ioan Vodă, care se aseamănă prin multe însușiri cu marele-i strămoș, se arată de la început și rămâne până la sfârșit prieten poporului. El ușurează dările supușilor, pune rânduială-n biserică și-n trebile țării, strășnicind pe cei lacomi și asupritori, și curățind Sfatul de „hicleni”. Pe Ionașcu Sbierea, unul din cei mai cu vază boieri ai Moldovei, îi ucide chiar în ziua de Paște. Pe Vlădica Gheorghe îi arde de viu în fața norodului. Hotărârile acestea repezi descărcate în fulgerarea unei clipe,</p>
               <p>îl fac temut. Însemnătorii vremii îi tic: „Ioan Vodă cel Cumplit”. Boierii îl ascultă tremurând. Norodul, însetat de dreptate, se uită la el ca la un mântuitor. Împrejurările pun dintr-odată la încercare și vitejia domnului și cinstea boierilor și dragostea poporului.</p>
               <p>Chiajna, vestita Chiajna, târguiește la Constantinopol tronul Moldovei pentru fiul ei Petru șchiopul: Ea se leagă a îndoi peșcheșul. Un sol împărătesc vine și spune domnului că, dacă nu plătește 80.000 de galbeni, e mazilit. Ioan Vodă cheamă sfatul țării și-i grăiește astfel:</p>
               <p>„Dragii mei boieri și voi iubitele mele slugi! Greul de azi întrece toate cumpenele de mai înainte. Lăcomia turcilor cere un haraciu îndoit. De-l vom da, ea nu va zăbovi a ne stoarce și mai mult, până ce ne va strânge cu totul, căci asta o vrea păgânul. De nu vom da, ne așteaptă războiul, stricarea țării — foc și sabie. Cugetați și alegeți.</p>
               <p>Voi știți că haraciul nu-l plătesc eu, ci voi și ai voștri. Puțin dar mi-ar păsa, de nu m-ar durea inima pentru țară.</p>
               <p>Mi-e milă însă de voi, și pentru voi îmi voi pune capul meu, dragilor mei tovarăși.</p>
               <p>Să chemăm pe Dumnezeu într-ajutor ca să plece pe vrăjmaș sub picioarele noastre.</p>
               <p>Să trăim slobozi, or să ne piară până și urma noastră. Fiți cu mine și izbânda va fi cu noi!”</p>
               <p>Duhul marelui Ștefan plutește deasupra Moldovei. Și iată că încep iar buciumele să răsune prelung, să umple văile cu chemările lor adânci, rugătoare, și iarăși izvorăsc din codri cete de țărani, ce roiesc spre tabără cântând: Hai frați, hai frați, la năvală dați; La năvală dați — Țara v-apărați!...</p>
               <p>Iar se-ntâlnesc plăieșii sfătoși ai Vrancii cu voinicii-nalți și mândri ai Orheiului ș-ai Constantinopolului; în fruntea lor pășesc bătrânii voioși ce-nvârt ghioaga și trag cu arcul ca-n vremea tinereții, — mulți din ei se cunosc de la Feldioara. De pretutindeni vin; ca puhoaiele umflate de ploi se lasă spre Iași, unde sporesc mereu tabăra întinsă pe largul neteziș de la Copou. Aici își văd stăpânul. Îl văd aievea, călare, îmbrățișându-și oastea, cu ochii de părinte, — și-i văd chipul și pe banii cei noi ce li se-mpart, strălucitori și roșii ca focul, cei dintâi bani de aramă ai Moldovei.</p>
               <p>Iscoadele aduc vești că oastea vrăjmașă a pornit din Nicopoli, și vine cu Petru cel șchiop să-l așeze-n scaun. Domnul avea-n tabăra lui o mie de cazaci tocmiți cu leafă. În mână-nainte cu vornicul Dumbravă să ție pe oaspeți de vorbă, până ce-o sosi și el cu grosul oștii.</p>
               <p>Și pleacă. E o luminoasă dimineață de primăvară. — Toate parcă renasc. Bătrânii întineresc la auzul vechiului cântec ce din mii de guri izbucnește: Hai frați, hai frați, la năvală dați La năvală dați — Steagul v-apărați!...</p>
               <p>De la Ștefan nu s-au mai văzut ostași mergând cu-atâta drag la luptă.</p>
               <p>În valea Siretului pe-aproape de Roman, Ioan Vodă își lasă gloatele să vie mai încet, iar el aleargă înainte cu călăreții. Petru poposise cu oastea în pragul Moldovei, lângă satul Jiliștei, pe apa Râmnei. De-aici trimisese cinci sute de înaintași să-i curețe calea. Dumbravă i-a întâlnit și i-a curățit pe toți. Nebănuind nimic, feciorul Chiajnei îl aștepta, făcându-și socotelile izbânzii — ș-ale domniei mai ales — când deodată se pomeni cu tabăra învălmășită ca de-o vijelie năprasnică... Ioan Vodă dintr-o parte, Dumbravă din alta își purtau călăreții cu-atâta iuțeală, încât oastea de șase ori mai mare a lui Petru se simți cuprinsă de învăluirea morții ce nu mai îngăduie luptă. Strigăte de groază și de durere se ridicau din toate părțile, sporind neorânduiala. Peste câteva ceasuri mii de leșuri acopereau câmpul de la Vadul Râmnei. Și pe când Petru și frate-său Alexandru, domnul Munteniei, fugeau spre Dunăre c-o frântură de oaste, Ioan Vodă — într-adevăr cumplit de astă dată, trecea ca un vânt de pustiire peste biata țară lăsată fără strajă. El intră în București ca biruitor și ca stăpân, făcu domn pe Vintilă-Vodă, și, lăsând întâmplării grijă isprăvilor lui, porni spre Brăila cu înverșunarea sălbatecă a unei fiare flămânde ce-și adulmecă prada. Acolo fugise Petru cel șchiop, Ioan Vodă își năpusti gloatele nerăbdătoare asupra bogatului oraș dunărean, pe ale cărui ziduri flutura, de mai bine de-o sută de ani, steagul turcesc. Lozinca era: „Nici o cruțare și nici o milă”. Și n-a fost nici o cruțare. Mulțimea s-a îmbătat de vederea sângelui, și mai vârtos a bogățiilor risipite pe uliți. Ce-a scăpat de sălbătăcia ei, au mistuit flăcările. Petru fugise la Constantinopol. Oști proaspete de turci și de tătari veneau dinspre gurile Nistrului în ajutorul Brăilei. Aprigul voievod, cu voinicii lui din ce în ce mai întărâtați se aruncă înaintea lor și le scurtă din drum. Loviți pe neașteptate, în preajma Lăpușnei, tătarii, câți mai scăpară cu zile, o rupseră de fugă-ndărăt, iar turcii se buluciră în cetatea lor Tighina, sau Benderul, cum îi ziceau ei. Ioan Vodă îi urmări de-aproape, îi văzu cum se strivesc la porți, înnebuniți de spaimă, îmbulzindu-se să intre mai iute în cuibul acela păgân pe pământ moldovenesc; scârșnind, se aruncă asupra lor cu toată oștirea, văzduhul se umplu de vaiete, și zidurile cetății, ca de-un cutremur mare, se prăbușiră peste leșurile apărătorilor ei.</p>
               <p>Dar pe când biruitorii își împărțeau pleanul și bucuriile atâtor isprăvi, un călăreț aduce vestea că vine prăpăd greimea cea de temei a împăratului, Ioan Vodă încredințând o frunte de oaste pârcălabului Golia, viteaz cercat și vechi tovarăș de pribegie și de planuri mari, îi trimise grabnic să-și arate vrednicia la Vadul Obluciții, pe unde aveau să dea năvală turcii, iar el se trase-nspre Cahul, unde lacul și măgurile îi puteau fi de mare ajutor în cumpăna unei lupte. Și-ntr-adevăr acolo s-a dat lupta cea grozavă. — Golia însă își vânduse prietenul, domnul, țara, pe treizeci de mii de galbeni. Și turcii trecură Dunărea fără nici o piedică. Ioan Vodă aștepta vești — îi credea departe, ținuți în loc de viteazul Golia, când deodată se pomeni cu duiumul lor întreg, ieșit ca din pământ. Și lupta începu. Moldovenii, însuflețiți de izbânzile de până atunci, și încrezători, ca-ntr-o putere făcătoare de minuni în vitejia domnului lor, puseră-n uimire pe turci cu îndârjirea și cu nepăsarea lor de viață. Îmbătați de norocul atâtor biruinți, își făceau o față să înfrunte moartea, unii strigau în gura mare că ei sunt solomoniți, și nu-i atinge glonțul... „Iară moldovenii, zice cronicarul, stau așa cum ar hi gătiți de moarte, iară nu să izbândească; și multă moarte s-au făcut de ambe părțile, că nu era o călcare pe pământ ce tot pre trupuri de om, și mai apoi așa aproape se băteau, că și mâinile li obosise, și armele își scăpau”.</p>
               <p>Pe la nămezi începuse a se mai risipi din desele rânduri mereu împrospătate ale dușmanului. Strigăte de îndemn: Nu vă lăsați băieți! Strigătele din ce în ce mai întețite însuflețeau pe ai noștri, — când iată că dinspre Nistru sosi, adus ca de-o furtună, Adel-Ghirai, c-o sută de mii de tătari. Prins între două puteri uriașe, mândrul voievod văzu că nici o minune nu-l mai poate scăpa. Dar nu se gândi o clipă la mântuirea pe care-o poate da fuga. Ci, strângându-și în jurul steagului ciuruit de gloanțe puținii tovarăși ce-i mai rămăsese pentru ceasul cel greu al sfârșitului se sui cu ei pe măgura de lângă Roșcani, și, îngrădindu-se cu șanțuri, se mai apără de acolo,</p>
               <p>ca de după zidul unei cetăți, încă trei zile. În cele din urmă, văzând Ioan Vodă zădărnicia oricărei împotriviri, și împresurat cum era din toate părțile, că nici merinde, nici apă nu mai aveau ai lui, se închină biruitorului. Ahmet-Pașa îi jurase pe Coran că nici lui, nici vitejilor lui nu li se va face vreun rău. Ura însă birui cinstea, și găti o moarte cumplită cumplitului domn. El fu legat zdravăn de cozile a două cămile, care, puse pe fugă, îl rupseră-n două. Tovarășii lui fură uciși până la unul; și toată hemesita mulțime a tătarilor se vărsă asupra nenorocitei țări, pe care o jefui sub ochii noului domn, Petru cel Șchiop.</p>
               <p>Aceasta a fost cea din urmă rază de nădejde, cea din urmă sclipire de paloș pentru mântuirea Moldovei.</p>
               <p>Petru cel Șchiop a fost de trei ori răsturnat și pus pe drumuri și pe cheltuială. Trei domni s-au perindat în zilele pribegiei lui: Ion Potcoavă și Alexandru, frați lui Ioan Vodă cel Cumplit, ș-un fiu din flori al lui Rareș, Iancu Sasu, cel care a pus pe țară birul văcăritului: din zece vite, una.</p>
               <p>Un nou domn — însemna un nou spor de haraciu. Și numai atât domnia, cât putea plăti, și cât nu venea altul să dea mai mult. Cel care nu mai era în stare să plătească, dacă nu fugea la timp, se pogora de pe tron în temniță, sau de-a dreptul în mormânt. Toate datoriile mazilitului cădeau în sarcina urmașului. Petru cel Șchiop își răscumpără domnia în anul 1582, ridicând haraciul la o sută de mii de galbeni.</p>
               <p>Ca și trupul celui din urmă erou, Moldova, se rupse-n două: de o parte domnul, boierii, și călugării, — de alta, poporul. Între aceste două lumi, din ce în ce mai depărtate și mai străine una de alta, stă biciul dăbilarilor și hangerul ienicerilor, -teascul de stoarcere, îngrozitoarea împlinire-a dărilor ce nu mai aveau nici o socoteală. Mai bântuia, în răstimpuri câte-o raită de cazaci ori de tătari, mai zvânta câte-o secetă, -atunci birurile apăsau cu-atâta strășnicie încât mulți dintre țărani, uneori toți gospodarii unui sat, se vindeau cu ocinile și feciorii lor, se vindeau șerbi, ca să-și poată plăti dările. — La Constantinopol, înaintea porților Marelui Vizir, ienicerii făceau răscoale, unii pentru a-și aduce, alții pentru a-și păstra voievodul lor, datornicul lor — comoara lor — pe tronul Moldovei.</p>
               <p>În toamna anului 1591, Petru, înfricoșat de urmările atâtor asupriri pe bietul norod, părăsește de voia lui domnia și fuge-n Țara Nemțească. Tronul e pus la mezat. Aron, un fiu din flori al lui Alexandru Lăpușneanu, dă un milion de galbeni ș-ajunge domn. El pune cea mai grea dare ce a încercat vreodată îndurarea unui popor: un bou de fiecare locuitor al țării.</p>
               <p>Bogdania cea vestită, mândra țară al lui Ștefan, prinsă-n vâltoarea pieirii, se ducea tot mai afund, când iată că din mijlocul Olteniei se-nalță un suflet mare, un voievod fără seamăn al neamului românesc — un arhanghel, care cu sabia-i fulgerătoare, despică-n noaptea cea înfricoșată drumul mântuirii.</p>
            </div>
            <div type="div2">
               <head>Mihai Viteazul</head>
               <p>În anul 1593 Mihai, fiul lui Pătrașcu cel Bun, e Ban al Craiovei. Oltenii îl iubesc pentru vrednicia și dreptatea lui. Bătrânii își zic oftând: „Așa domn să aibă țară...”</p>
               <p>Domn e Alexandru cel Rău, care, neliniștit de vâlva marelui Ban, îi hotărăște pieirea. Mihai simte și pleacă la Constantinopol, unde avea sprijin pe fratele mamei lui, pe puternicul Iani Cantacuzino. Dar îl prind pe drum armășeii lui vodă și-l aduc la București, unde hainul domn îl osândește la moarte. Trecând spre locul de osândă, pe lângă Biserica Albă și fiind ceasul de liturghie, se roagă el de păzitori să-l lese o clipă înlăuntru să-și facă cea din urmă cruce, și îngăduindu-i-se aceasta, cu multă credință pășește înaintea altarului, și-ngenunchind se-nchină și făgăduiește-n cugetul lui că, dacă prin vreo minune dumnezeiască va scăpa, să ridice o mănăstire chiar pe locul acela . Minunea s-a făcut. Călăul, când să dea lovitura morții, înfiorat de liniștea măreață și de bărbăteasca frumusețe a osânditului, aruncă iataganul și fuge. Mulțimea vede un semn de sus în această întâmplare. Ea cere, strigă iertarea nevinovatului; și glasul poporului — e glasul lui Dumnezeu.</p>
               <p>Biserica Mihai-Vodă din Dealul Spirei, zidită de el în anul 1598.</p>
               <p>Scăpat astfel, Mihai trece-n Ardeal, capătă scrisori de la prințul Sigismund Batori, se duce la Stambul unde, cu banii și stăruințele unchiului Iani, se face domn. În ziua de 8 septembrie 1593, un ceauș ridică de pe scaun pe mazilitul Alexandru. În largul mării, poate că se vor fi întâlnit cele două corăbii, care purtau destinele Țării Românești, tot atât de zbuciumate ca și valurile pe care se legănau.</p>
               <p>Noul domn era prea mândru pentru a nu simți apăsarea unei coroane împovărate de atâtea datorii și prea mult își iubea neamul și țara, pentru a se lăsa adormit de sclipirea deșartă și spuma de mulțumiri copilărești pe care le poate da o domnie. Pentru el steagul și sabia pe care le primesc din mâna sultanului Amurat al III-lea nu erau încă semne ale puterii; și cum puteau fi, câtă vreme turcii se purtau poruncitori prin satele și târgurile stăpânirii lui, iar el era ținut să apere și să ajute pe dușmani și pe asupritorii poporului lui! Alta era puterea pe care o vroia el. — Răsări-va cândva puterea aceea? — Binecuvânta-va Dumnezeu steagul și sabia acestei domnii?</p>
               <p>Toți așteptau. Era în aer liniștea aceea întunecată, apăsătoare, pe care-o trimit înainte furtunile cele mari. O minune, un mântuitor cu mintea sau cu sabia, un făcător de dreptate trebuia să vie. Pentru noi, pentru întreaga lume creștină, pentru noi mai ales, trebuia să vie.</p>
               <p>Sultanul se uita peste noroade-ngenuncheate până-n hotarele Împărăției Germane. Unguri aveau în Buda un pașă, cu putere de rege. Ardealul avea pe Sigismund Batori, tânăr fără voință, care domnea-n Alba-Iulia cu întărirea și sub ascultarea sultanului. Polonii păzeau față de turci o pace pe care frica o prefăcuse-n supunere. Românii nu mai aveau acum de dat păgânilor decât viața doar. — Împăratul de la Praga, Rudolf al II-lea, spre careși îndreptau privirea milioane de creștini asupriți, nu era omul așteptării lor. El își visa un tron de aur la Constantinopol, și nu făcea nimic pentru a-și apăra Viena spre care venea ca un zmeu, împrăștiind moarte și pustiu în juru-i, războinicul vremii, îngrozitorul Sinan-Pașa. Anul 1593 se sfârșește-n sânge. Mihai cată-n roșeața acelui asfințit semnele zilei de mâine.</p>
               <p>Puterea năvălitoare a turcilor înfricoșase Europa. Iarna s-a petrecut în planuri. Se vorbea de-o nouă cruciadă, la care Papa de la Roma și împăratul Germaniei chemau de zor pe cei trei domni ai Carpaților: Mihai, Aron și Sigismund. Solii Apusului se-ncrucișau cu soli de la Răsărit. Domnul Munteniei, pe tăcutele, își făcea oaste. Al Moldovei, căreia sprijin împotriva tătarilor ce vin asupră-i, — al Ardealului sta la tocmeală, cătând să tragă foloase cât mai mari din grijile și nevoile celorlalți. Polonii, chemați și ei, se temeau să rupă cu turcii. Cazacii, doriți de luptă, și de pradă, așteptau cu șelele pe cai, porunca împăratului Rudolf.</p>
               <p>Primăvara dezvălea câmpiile și gândurile oamenilor. Mihai se sfătuise cu țara, fel și chip se socotise, — altă cale nu era decât lupta, lupta desperării, lupta celei din urmă scrâșniri a celui ce-i prins în încleștarea morții și nu vrea să moară.</p>
               <p>Vara usca drumurile oardelor pustiitoare. În iulie, Mihai luă înțelegere cu Aron-Vodă, peste capul căruia trecuse-o năvală de tătari, și cu Sigismund, care-și precupețea ajutorul.</p>
               <p>Toamna avea s-aducă roadele atâtor frământări. S-apropia vadeaua haraciului, peșcheșurilor, cu mult mai mari decât haraciul, și datoriilor de tot felul, vechi și noi, care erau așa de multe că, după cum se spunea atunci, „de s-ar fi vândut toți copii și toți oamenii din țară, nu le-ar fi putut plăti toate...” strângea funia la steajer. Sigismund ceru lui Mihai închinarea lui ș-a țării. Vreme de stat pe gânduri nu mai încăpea: Mihai se legă — va ști el să se dezlege... când își va vedea țara scăpată de turci. — Și la sfârșitul lui octombrie primul din Ardeal două mii de călăreți. Tocmai atâția primise și celălalt mare viteaz, după închinarea de la Colomeea.</p>
               <p>Planul era făcut și toate erau din vreme puse la cale. În dimineața zilei de 3 noiembrie, zi mare în zbuciumata istorie a neamului nostru, toți creditorii veniți de la Constantinopol se-nghesuiau în curtea vistieriei, unde-i chemase domnul ca să le plătească. Erau turci, erau greci, erau jidovi — ochi lacomi, ochi sclipitori de nesațul hanului, era fierbere, și zarvă de limbi amestecate, și tremur de mâini ce se ridicau, fluturând în aer sineturi și socoteli nerăfuite de ani îndelungați, — căci domnii noi plăteau și datoriile rămase de la înaintașii lor. Deodată, la un semn al lui Mihai, cei patru mii de ostași cenconjurau vistieria, se aruncară, cu setea răzbunării — a răzbunării drepte și sfinte — asupra acelei turme de cămătari, care înfățișau cea mai uricioasă și mai cumplită pacoste a țării. Ș-a fost o strașnică răfuială... Așa cum știe răfui norodul, când îl ajunge cuțitul la os. Toată ziua, și noaptea până târziu, a fost o adevărată orgie de sânge. Și nu numai cei prinși în curtea vistieriei, din care n-a scăpat unul, dar toți turcii care se aflau statornici sau întâmplător veniți în București, fură uciși. Spune un povestitor străin că tot în măcelul acela grozav au pierit, în vâltoarea flăcărilor și două mii de ieniceri cu marele lor Emir, ce-și aveau de curând așezarea în casele vistierului Dan. Se mai povestește că întâlnind Mihai în vălmășagul și năpustirea aceea de lume doi cazaci, care duceau în părângă o desagă cu galbeni, cică i-ar fi oprit și i-ar fi pus cu binele să-mpartă și ostașilor lui din atâta pradă ce le picase, căci tot de la ei săracii și de la ai lor erau adunați banii aceia. — Și cum de vânt se lățește pârjolul pe-o miriște uscată, așa s-au întind numaidecât flăcările răscoalei, de-au mistuit ș-au curățit, că parcă n-ar mai fi fost de când lumea turci prin țară. Pretutindeni era înviorare. Se trezea iar în sufletul românilor vechea vitejie din vremea lui Mircea ș-a lui Vlad Țepeș. Puterea asta proaspătă, neașteptată, ieșită-n clipa însetării, ca izvorul lui Moise din stânca pustiului, Mihai o ridicase numai cu dragostea lui de țară și cu adânca încredere pe care-o avea în poporul lui. Și ei știu să arunce-n cumpăna împrejurărilor c-o așa potriveală de năzdrăvan și-n așa clipe hotărâtoare, încât, în cei opt ani de zile cât a domnit, a lămurit cu strălucirea faptelor lui, ș-a ridicat în cea mai largă vedere a lumii dreptul la viață al neamului românesc și voința nestrămutată de a și-l apăra. Era un om voinic și vrednic, făcut să stăpânească, — măreț la înfățișare, larg la suflet, cumpănit la vorbă și scump la râs. Gândea repede, își lămurea numaidecât gândul cel bun, și pășea la fapta cu hotărârea deplinei încrederi în izbândă.</p>
               <p>După ce-și curăți capitala, Mihai se grăbi să limpezească malurile Dunării, care erau cuprinse de turci: începu cu Giurgiul. Lovit în zori, până pe la nămezi orașul, în care deun veac flutură flamura verde, fu prefăcut într-un cimitir. Numai doi turci, lepădându-și hainele de pe ei, au scăpat trecând Dunărea înot. Aron-Vodă în vremea asta își plivea și el Moldova lui de pălămidă. Ostașii celor două țări petrecură sărbătorile Crăciunului în vajnicul iuruș al morții ș-al pustiirii, zi și noapte călări, dezmorțindu-și din când în când harnicele brațe la locurile ce mistuiau cuiburile turcești de pe malurile Dunării.</p>
               <p>Stambulul era în fierbere. Uimirea, amestecată cu groază și cu mânie, nu mai găsea blesteme pentru numele celor doi voievozi. Porunci strașnice dădu sultanul. Hasan și MustafaPașa porniră cu oști să pună-n locul lui Mihai pe Bogdan, fiul lui Ion Sasul; și în locul lui Aron pe Ștefan Surdul. Dinspre Banat se pogora hanul cu tătarii lui. Mihai repezi, din tabăra de la Hulubești, o frunte de voinici cu frații Buzești și cu Radu Calomfirescu să-ntâmpine pe tătari, care-alergau lacomi, târând după ei legați de carele pline de prăzi mii de creștini luați în robie. Duiumul curgea spre Giurgiu despărțit în trei. Cetele dintâi trimise-nainte ca să deschidă calea biruinței nu s-au mai întors: S-au lovit în dimineața zilei de 14 ianuarie cu străjile lui Mihai la Putinei, ș-acolo au rămas pe veci. Anul 1595 începe bine pentru români. Al doilea rând de tătari fu zdrobit la Stănești, unde nepotul hanului rămase pe câmpul de luptă. Toți robii fură scăpați. Hanul, cu grosul oștirii și cu șase mii de turci, stătu la șerpătești. Punea la cale o bătălie hotărâtoare, când în puterea nopții se pomeni lovit de însuși domnul țării cu toată oastea lui. Un cronicar ungur, uimit și el de repeziciunea acelui atac, scrie „că Mihai a răpus pe tătari acolo, în timp cât ar fierbe un ou de găină”. De fapt nici n-a fost o bătălie, — că turcii într-o clipeală au fost pe cai, și pân' la Rușciuc trecând Dunărea-nghețată, o fug-au ținut-o. Iar hanul, în vălmășagul acelei nopți grozave, abia putu scăpa cu ceavea pe el. Sute de cai fără stăpân, arme scumpe, care-ncărcate cu prăzi — toată bogăția de haram a tătarilor, rămase-n mâinile românilor. Și numaidecât Mihai se-ntoarse asupra celuilalt dușman. Trecând Dunărea pe la Marotin, îl întâmpină înaintea Rușciucului. Lupta începută din revărsatul zorilor, ținu până noaptea târziu când românii, deplin biruitori, într-un iuruș năprasnic năvăliră-n Rușciuc și, după ce-și împărțiră bogățiile orașului îi dădură foc, în bătălia aceea căzu și Mustafa-Pașa, alături de cei mai buni ostași ai lui. Și pe când flăcările zbuciumate își purtau lumina peste miile de morți, ca și cum ar fi căutat pe cineva, — nevrednicul Bogdan, domnul cel fără domnie al turcilor, fugea îngrozit spre Constantinopol. Celălalt vânător, Ștefan Surdul, mai puțin mișcat, pieri în lupta cu Aron la Vadul-Isaccei. Românii băteau acum pe vrăjmaș nu numai cu armele, dar și cu vâlva puterii lor. — Muntenii coborând, moldovenii urcând lunecușul Dunării înghețate, se-ntâlniră încărcați de plean, sub zidurile Brăilei: După șaisprezece zile de împotrivire orașul își deschise porțile înaintea biruitorilor.</p>
               <p>Sigismund în vremea asta se lăuda în Apus cu isprăvile voievozilor lui de la Dunăre, și-și tocmea cu-mpăratul Rudolf îngrădirea unei măriri, pentru care nu făcuse nimic, sau aproape nimic. Din puținul ajutor pe care-i dăduse celor două țări, își trăgea acum un drept de stăpânire asupra lor. Și-mprejurările îl slujeau de minune: Apusul, neștiind ce se petrece pe-aci, îl credea puternic. Românii la strâmtoarea care se găseau își plecară capul cugetând că va veni ea odată și ziua socotelilor, Aron, bănuit c-ar înclina mai mult cu polonii, și cum era înconjurat numai de lefegii unguri, fu ridicat în dimineața zilei de 3 mai, și dus înaintea lui Sigismund, care-l aruncă în închisoarea de la Vinț, unde pieri otrăvit. Iar cel ce-i mâncase pâinea și-i cunoscuse mila, fiul de țigancă Răzvan, ce zicea că-i un fecior din flori al lui Petru șchiopul, și pe care-l înălțase Aron la rangul de hatman, îi luă locul și domni, cu numele de Ștefan-Vodă, sub ascultarea lui Sigismund Batori.</p>
               <p>Toată mânia turcilor era acum îndreptată asupra lui Mihai. Se făceau pregătiri mari pentru „stârpirea blestematului ghiaur”, ce stă ne'nfricoșați în propta celei mai temute puteri de pe pământ. Se vorbea în jurul noului sultan Mohamed, dacă n-ar fi mai bune poate să se-ntrupeze odată la crugul musulman țara nesupușilor acelora de la Dunăre, și să se puie pași în loc de domni.</p>
               <p>Un război strașnic avea să hotărască-n sfârșit de soarta românilor, și ei, care erau straja de-afară a creștinătății, nici un sprijin n-aveau în cumpăna asta de la apărătorii crucii. Leahul ținea cu turcul; iar împăratul Rudolf lăsă tânărului Sigismund toată grija învăluirilor din Răsărit, ceea ce-i înlesni acestuia să smulgă de la împuterniciții lui Mihai, acum când îl știa la aman, închinarea țării ș-a domnului lor. Cu inima strânsă de durere a trebuit să-și plece fruntea înaintea trufiei deșerte ș-a celei mai vădite nedreptăți, cel mai vrednic și mai viteaz domn și ostaș al vremii aceleia.</p>
               <p>La începutul lui iunie veni din partea lui Sigismund, George Palatici. Banul de Lugoj, luă jurământul domnului și-i dete steagul și buzduganul legăturii celei noi, care-ngenunchea pe țăranul Munteniei, alături de iobagul Ardealului, sub stăpânirea aceleiași coroane. Ar fi știut el Mihai cum să-i răspundă acelui cuceritor de pe saltea; dar primejdii mai mari și cercări mai grele chemau aiurea sabia lui.</p>
               <p>Pe la mijlocul lui iulie, marele duium al turcilor era în fața Giurgiului, și mii de salahori zoreau încheierea podului peste Dunăre. Mihai își trimisese la Sibiu soția și copiii, iar el cu cei zece mii de ostași trudi s-ație calea potopului, până-i va sosi din Ardeal ajutorul cerut. Dar în Ardeal, era nuntă mare, și mirele Sigismund numai la război nu se gândea în vremea asta. Și doar acum se cheamă că era țara lui aceea pe care-o apăra Mihai.</p>
               <p>După vro trei săptămâni de hărțuieli ușoare în preajma Giurgiului, domnul românilor știa lămurit că Sinan-Pașa are cu el peste o sută de mii de ostași, că orice încercare ar mai face, ca să-l ție-n loc, ar fi nu numai zadarnică, dar chiar primejdioasă, și că, nemaiavând ce aștepta din Ardeal, toată nădejdea trebuie să și-o pună în oamenii lui, care de toți cu cei veniți de peste Nistru și de peste munți „pentru vestea marii lui vitejii ș-a dărniciei lui multe”, erau acum vro șaisprezece mii: zece mii pământeni, restul ardeleni și cazaci. Despre o luptă în câmp deschis nici nu putea fi vorba. Dar nici țara nu putea fi lăsată pradă năvălitorilor, fără a se cerca mai întâi tot ce omenește era cu putință pentru mântuirea ei. O minune mare, sau — o jertfă mare. Dumnezeu a vrut și de data asta, să se-mplinească minunea cu cei ce erau gata de jertfă.</p>
               <p>Mihai, trăgându-se noaptea din fața vrăjmașului, se așezase cu oastea într-un loc bun, pe care și-l ochise el din vreme cam la jumătatea drumului dintre Giurgiu și București. Acolo avea dealuri, izvoare, mlaștini ascunse, un pod de bârne peste apa Neajlovului, strâmtoare, crivină și codru, — codrul prieten de zile grele și cel mai bun tovarăș de luptă al românului.</p>
               <p>Sinan, bătrânul puternic, despre care turcii ziceau că-i vulpe-n pace și leu în războaie, trecuse-acum Dunărea și-nainta spre București, unde i se spusese că s-a închis ghiaurul cu toată oastea și-l așteaptă gata de luptă. — În ziua de 12 august, către scăpătatul soarelui, poposi-n marginea șesului de lângă vadul Călugărenilor. Se vedea înainte codrul posomorât și poarta de-ntuneric pe unde s-adâncea drumul între cele două dealuri. Turcii cătau cu grijă într-acolo. Noaptea curgea încet, încărcată parcă de primejdii. Sinan aștepta vești ce nu-i mai soseau — iscoade după iscoade porneau zorite, și nu se mai întorceau. De mânecate potopul prinse-a se urni greoi înainte. Cele dintâi rânduri se rupseră-n două, apoi în patru, ca să-și facă loc pe valea din ce în ce mai strâmtă. Sinan, călare, privea cu mândrie la fluviul acela de vieți. A lui era toată puterea aceea și cântec de biruință-i cânta hreamătul ei, în aerul proaspăt al acelei dimineți de vară. Dar fața viteazului bătrân se-ntunecă deodată. Ca un vârtej năprasnic învălmășise rândurile dinainte și valea prinse-a vui de strigătele morții. Războiul era început. Tot codrul părea că se prăbușește peste clocotul năvălitorilor înghesuiți la strunga vadului. Sinan, spumegând de mânie, îi îmboldea din urmă ca pe vite, blestemând pe fricoși, strigând vitejilor să-și taie drum cu sabia și să treacă înainte. Încet duiumul răzbătea-nghesuindu-se ca-ntr-o pâlnie între cele două dealuri. Pe la nămezi toată greimea era dincolo de pod, când deodată o nouă vijelie de călăreți o izbi în față — grindină orbitoare purtată de însuși Mihai, ce, cu securea smulsă din mâna unui ostaș, croia pârte largă-n gloata vrăjmașă. Strigăte de trâmbiți, izbucnind din tainițele codrului, sporiră spaima năvălitorilor care, buimăciți lovind în bobote, începură să dea îndărăt. Înviforat, bătându-i cu topuzul, Sinan îi îmbrâncea orbește-nainte peste mormintele de leșuri. Cai și oameni se zvârcoleau în mlaștinile cruntate de sânge. Șiruri proaspete izvorau mereu în fața acelorași viteji neobosiți. Deodată un lung vaiet izbucni din mii de guri. Steagul, steagul cel mare al Profetului căzuse-n mâinile românilor. Vestea străbătu ca un fulger, și cu ea groaza cu mult mai întunecată decât a morții. În deșert mai cerca Sinan să poruncească. Mulțimea, dând busna peste el, în fuga-i nebună, îl trânti de pe pod cu cal cu tot. Doi credincioși l-au scos din mocirlă și l-au dus pe brațe. În urma lor podul se prăbuși trosnind sub greutatea gloatei înghesuite, și-n locu-i crescu numaidecât între cele două maluri ale Neajlovului, un pod de leșuri peste care se-mbrânceau afară în larg turcii goniți din urmă mai mult de spaima lui Mihai decât de oastea lui. Și ce de plean căzu în mâinile românilor!</p>
               <p>Noaptea aduse biruiților scăpare, biruitorilor odihnă.</p>
               <p>Pân' a nu se lumina de ziuă, domnul ținu sfat cu ai lui. Turcul putea primi din ceas în ceas oștire nouă: era balaurul căruia-i creșteau capetele tăiate. Șirurile românilor însă nu se mai întregeau. Înc-o bătălie — ar fi fost risipa isprăvii mântuitoare pentru care jertfise atâtea scumpe vieți. Fu hotărâtă retragerea în munți până la sosirea oștii lui Sigismund. Și-n revărsatul zorilor, pe când Sinan își dregea rândurile pentr-o nouă luptă. Mihai, ridicând tabăra, zbura cu vornicii lui la munte. În urma lui, Bucureștii și Târgoviștea, orașe aproape deșerte, se-nchinară fără nici o împotrivire turcilor care, bucuroși c-au ajuns cu bine pân' aici, nu găsiră cu cale să urmărească pe Mihai mai departe. Biruitorul de la Călugăreni se așezase pe Dâmbovița în sus, la Stănești, în una din acele mărețe întărituri de stânci, care-au fost pururea pavăză celor puțini împotriva celor mulți. De-aici mai da câte-un iuruș prin cârdurile turcești ce roiau pe vale, flămânde de pradă. Dar zilele treceau și oastea din Ardeal nu mai sosea. Ba și din câți avea-n tabără se mai rupseră. Moldovenii care-i erau ca o mână dreaptă, plecară chemați grabnic de învăluirile țării lor: Ștefan Răzvan, ocrotitorul ungurilor, nu mai era domn. Boierii pribegi în Polonia ridicaseră-n locu-i pe Irimia Movilă, cu voia și sprijinul leșilor, — nu era viță de domn, dar avea cele mai frumoase moșii din buna țară a lui Ștefan cel Mare.</p>
               <p>Cu el se calcă vechea datină a țării de a nu se da coroana decât celui de neam domnesc. Acest Irimia Movilă se trage din Movileștii ridicați de Ștefan cel Mare, iar de obârșia neamului lor povestește astfel cronicarul Neculce: „Ștefan Vodă cel Bun când s-au bătut cu Hroiot ungurul, precum zic unii la Cașin iară Letopisețul scrie că s-au bătut la șchee pe Siret, au fost căzut calul cu Ștefan-Vodă în războiu; iară un Purice Aprodul i-au dat calul lui; și nu putea în grabă încăleca Ștefan-Vodă, fiind om mic. Și au zis Purice Aprodul: „Doamne, eu mă voi face o moviliță, și vino de te suie pe mine și încalecă!” Și s-au suit pe dânsul Ștefan-Vodă și au încălecat pre cal; și au zis atuncea ȘtefanVodă: „Sărace Purice, de-oi scăpa eu, și tu atuncea ți-i schimba numele din Purice Movilă”. Și au dat Dumnezeu ș-au scăpat amândoi și l-au și făcut boier, armaș mare, pre Purice i dintre acel Purice Aprodul s-au tras neamul Movileștilor de au agiuns de-au fost și domni dintre acel neam” (O samă de cuvinte).</p>
               <p>De-abia pe la începutul lui octombrie sosi și multașteptatul Sigismund cu oastea lui în tabăra de la Stănești. El se mișcă încet, și se hotăra greu la luptă. Mihai sta pe jăratic. Când, peste-o săptămână, pornir-amândoi spre Târgoviștea, Sinan, bătrân cuminte, se retrăgea spre podu-i de la Giurgiu, lăsând Târgoviștea întărită de el în grija pașalelor și dând foc Bucureștilor mai greu de apărat. Marele vizir plecase la timp. Creștinii după ce trecură prin sabie pe turcii rămași de pază în Târgoviște, grăbiră să-l ajungă din urmă. Apucară dincoace, pe malul Giurgiului, numai coada oștirii și „calabalâcul” lui, vite, cămilencărcate cu tot felul de bogății; mai era și mulțime de robi, peste cinci mii de români, care căzură în genunchi, plângând de bucurie, când văzură steagurile mântuitorului Mihai. Sinan, care scrisese la Constantinopol minuni despre grozavele lui isprăvi, avu durerea de a privi de pe celălalt mal cum se prăbușesc peste apărătorii lor zidurile celor din urmă întărituri ale turcilor, sub vajnica năvală a creștinilor biruitori.</p>
               <p>Astfel se sfârși marele război al celui mai puternic și mai temut vrăjmaș al crucii, venit cu strașnică hotărâre de data asta să prefacă pentru totdeauna țările române în pașalâcuri turcești.</p>
               <p>Noiembrie începea să fulguiască. Sinan, învins, se grăbi a-și lua drumul spre Constantinopol unde-l aștepta mânia sultanului.</p>
               <p>Sigismund, cu cincizeci de tunuri, dăruite de Mihai, și oastea aproape neștirbită, se-ntorcea mândru și foarte bucuros de-o biruință așa de ușoară. Mișcat de vrednicia lui Mihai, pe care acum o văzuse cu ochii, și înțelegând că pe-un asemenea om nu-l va mai putea privi de sus, singur găsi cu cale să desființeze nedreapta învoială din mai. „Atunci Bator Sigmon, zice un martor al vremii, dacă văzu pe Mihai-Vodă cu atâta vitejie și cu-atâta înțelepciune, slobozit-au Țara Românească, cu tot venitul ei, ca să fie iar pre seama lui Mihai-Vodă”. — Îndulcit la biruinți ieftine și mai mult cu vrednicia altora câștigate, Sigismund trimise pe Răzvan cu două mii de secui s-alunge pe omul polonilor din scaunul Moldovei, și să stea iar el domn — domn ascultător de craiul Ardealului, — în țara aceea, pe care ba ungurii, ba leșii, ba, acum în urmă, și tătarii umblau să se facă stăpâni. Dar nada fiind prea mică, peștele-a înghițit-o cu undiță cu tot. În lupta ce s-a dat în preajma Sucevei, oastea lui Movilă s-a ales mai tare. Răzvan, prins și dus înaintea domnului biruitor, fu tras în țeapă. Cu el s-a stins veche viță domnească a Mușatinilor.</p>
               <p>Sigismund, amărât de pierderea Moldovei, se plânse împăratului și Papei. Craiul polonilor fu dojenit că lucrează împotriva creștinilor: „Cu pană de durere, zice papa, vă scriu că cele petrecute în Moldova crud m-au întristat...” Dar mortul de la groapă nu se întoarce. Leșii aveau nevoie de prietenia turcilor, și mai ales a tătarilor, care erau mai aproape și-i apărau de cazaci. De Moldova iarăși nu se-ndurau să se despartă, și Movilă rămase domn. Ba încă începură a râvni și la țara lui Mihai, în locul căruia cătau să puie pe Simion Movilă, fratele domnului Moldovei. Pentru locul acela însă iată că se mai înfățișă un doritor. Radu, un fiu al lui Mihnea Turcitul, veni cu oaste și firman de la Constantinopol. Veni prin Moldova. Avea ajutor și de la Movilă, care și-o fi zis în gând: „de nu i-ar fi cu noroc!”, și de la tătari, pe care de data asta, mai mult decât porunca sultanului, îi împingea vechea lor dușmănie împotriva biruitorului de la șerpărești. Avea el bune socoteli de acasă, dar se-ntâlni pe neașteptate cu cel ce știa așa de bine să-și apere tronul. Oastea-i fu sfărâmată și firmanul împărătesc nu-i folosi la nimic. Se-ntoarse umilit la Constantinopol și-n loc de coroană de domn își puse pe cap turbanul turcesc.</p>
               <p>Se poate zice de Mihai că el domnea între fulgere, — așa creșteau primejdiile și se grămădeau în juru-i. Polonii îl săpau cu știutele lor șiretlicuri, și Movileștii așijderea. Tătarii îl pândeau cum pândește hoțul pe paznicul neadormit. Iar turcii făgăduiau trei țări pentru pieirea lui.</p>
               <p>Știri îngrozitoare veneau din Răsărit cu cele dintâi adieri ale primăverii. Sultanul își chemă sub steag toate puterile Asiei lui. Se vorbea de patru sute de mii de ostași. Împăratul Răsăritului avea să se măsoare cu împăratul Apusului într-un război hotărâtor. Minuni ar fi făcut brațul și mintea lui Mihai în cumpăna asta mare. Dar oastea-i era împuținată, țara istovită, satele de la câmp mai toate pustiite, — și ajutorul așteptat nu mai sosea. Singur alerga de colo-colo, dregând, însuflețind, întărind pe cei slabi cu uimitoarea putere a firii lui, înfățișând astfel, în urletul acelei furtuni, lupta măreață a corăbierului neînfricoșat cu mania uriașă a talazurilor mării. Un an cumplit a fost și anul 1596. În țară jelanie și sărăcie. La hotar hărțuielile cu turcii și cu tătarii nu se mai curmau. Mihai era neadormit. Vrăjmașii lui, văzând că n-au să-l poată răpune altfel, îi uneltiră pieirea pe căi mișelești. Și marele voievod avu durerea de a descoperi că vânzătorii erau chiar dintre sfetnicii lui cei mai de aproape. Cu sabia-și curăți Sfatul de ticăloși, grăbit să-și descurce drumul. Și zile de liniște tot nu s-așezară. Pe toamnă, când gloatele erau duse la câmp, o cumplită năvală de tătari îi bântui țara până aproape de București. Își strânse-n pripă o brumă de oaste, dar când scăpătă cu ea-n limpeziș nu mai găsi decât urmele jafului lor. Stătu câteva zile la Gherghița, lângă Ploiești, de-și mai adună din țărănimea împrăștiată, și, neputând urmări pe tătari în depărtatul lor Buceac, se repezi iar asupra așezărilor turcești de la Dunăre. Începu cu Nicopoli. Orașul fu pustiit în două zile. Cetatea, înspăimântată, flutură de pe metereze flamura păcii. Cu mândre daruri cinsti beiul pe domnul român, și prin tot felul de vorbe bune căuta să-l facă prieten turcilor... Că e păcat, zicea el, ca un viteaz așa de mare și de vestit să stea-n dușmănie cu stăpânul celei mai puternice împărății din lume, care chiar acum zdrobise-n câmpiile Ungariei oastea împăratului creștin: și că, iată, el va ieși înaintea sultanului și-ngenunchind îl va ruga să uite cele petrecute, să uite și să ierte — și toate s-or întoarce spre binele voievodului și spre norocul țării lui... Mihai asculta gânditor. — Cine știe? Nu hotărî însă nimic. Își luă rămas bun și se-nturnă cu cinste-n Târgoviștea, el încărcat de daruri, ostașii de prăzi. Asta a fost pe la începutul lui noiembrie. Pe-aproape de Crăciun îi și sosi un ceauș cu steag de pace de la „prea luminatul” Sultan. Beiul de la Nicopoli se ținuse de vorbă. Mihai aflase acum toate nenorocirile din Apus: un șir de izbânzi ușoare făcură pe creștini să se încreadă prea mult în norocul lor, și-n ziua de 27 octombrie pe când biruitorii, orbiți de lăcomie, jefuiau bogatele corturi ale sultanului învins, deodată se pomeniră izbiți de vajnicii călăreți ai lui CicalaPașa, — și-n mai puțin de-un ceas aproape toată oastea creștină dormea somnul de veci pe câmpul de la Keresztes. „Astfel a fost, încheie cu durere povestitorul, acea bătălie de la Keresztes, pe care creștinii o câștigară prin curajul lor, ș-o pierdură prin lăcomia lor — strașnică pildă, care spune povățuitorilor de oști, cu vitejia poate căpăta izbânzi, dar că numai înțelepciunea le poate păstra”.</p>
               <p>Se-ntrebă și Mihai: ce-i de făcut. Cumpănea puterile celor doi împărați, și nu știa încotro va fi aripa sub care se va umbri mai bine țărișoara lui. Cel de la care toate bântuirile-i veneau, îi trimetea steag de pace, — și cel care îl împingea mereu în foc, nu-i da nici un ajutor.</p>
               <p>Spuse ceaușului s-aștepte, și plecă-n Ardeal să ia înțelegere cu Sigismund. În ziua de 30 decembrie fu primit cu alai mare în Alba-Iulia. El aducea învinșilor de ieri însuflețirea viteazului, sfatul înțelepciunii — nădejdea izbânzii de mâine. Trebuiau însă hotărâri bărbătești. Trebuia strânsă mănunchi toată puterea odată, într-un război mare, iar nu fărămită în lupte mărunte și de stânjeneală, care mai mult tulbură decât limpezesc tăria și viața popoarelor. Desluși câte greutăți are el acolo, la Dunăre, împresurat de-atâția dușmani, că nu mai știe dincotro să se apere mai degrabă, și câtă nevoie ar avea pentru îngrădirea țării lui, sau de-un ajutor puternic, sau de-o pace bună cu cel mai tare dintre dușmani. Și cum despre toate astea împăratul Rudolf avea să hotărască, rămase ca împreună cu Sigismund să meargă la Praga și Banul Mihalcea, unul din însoțitorii lui Mihai, pentru a se auzi astfel și glasul românilor în dezbaterea soartei lor. Iar domnul, încărcat de daruri și petrecut afară din oraș, cu același alai, se-ntoarse la Târgoviștea, pofti pe ceauș înaintea Sfatului țării, și primi bucuros flamura păcii. Dealtfel, așa mare temei pe împăcarea asta nu punea nici el, cum nu puneau nici turcii. Dar bietei țări, la strâmtoarea-n care se găsea, îi era de mult folos un cât de scurt răgaz, și Domnul știu să i-l dea.</p>
               <p>La Praga împuternicitul lui Mihai a stat mai bine de două luni. Se vânturau acolo tot felul de vorbe, de planuri, de socoteli. Erau și vremile pe-atunci din cale-afară de mișcătoare, ș-atâta vicleșug în oameni, ș-atâta nestatornicie în toate hotărârile lor, că nu se mai punea crezare pe nimic. Împăratul umblă să vindece cu vorbe răni făcute cu sabia. Sigismund, fățarnic, și însuși neștiind ce vrea, își schimbă gândurile dintr-o zi în alta. Aci scria sultanului: „Sunt gata să vin pentru a săruta pulpana Măriei voastre și pentru a ne supune, eu și toată țara mea, sub scutul aripilor puterii voastre”, aci hărăzia împăratului Rudolf coroana Ardealului, în schimbul unei pălării de cardinal, -aci zicea să i se trimită lui partea de oaste și de bani, cuvenită lui Mihai pentru paza porților dunărene.</p>
               <p>În toiul verii, pe când soli din partea sârbilor și bulgarilor stăruiau de viteazul voievod să ridice spada și să-nceapă lupta mântuitoare, un nou ceauș, sosind de la Țarigrad, aduse domnului sabia și buzduganul, ș-un cal frumos împodobit, din partea sultanului, care-l întărea pentru toată viața la cârma țării pe el și pe fiul său Pătrașcu. Ajunsese la mare preț acum brațul și mintea voievodului român. El primea pacea turcilor și răspundea creștinilor de peste Dunăre să mai aștepte, că nu-i nici el destul de pregătit pentru un război. Dealtfel pretutindeni era pace, o pace surdă, o pace de nevoie, de care se bucurau toți și care nu-nșela pe nimeni. În țară începeau satele să se mai înfiripeze, mai ales de când făcuse domnul așezare ca tot țăranul, pe a cui moșie se va afla, acolo să rămâie „rumân veșnic”, și nici el, nici ai lui să nu se mai poată strămuta vrodată din locul acela, oricât de rău ar fi acolo, oricât bine ar putea afla aiurea. — Era o șerbire cerută de vremi. Cu măsura asta gospodăriile satelor se mai statorniceau, iar dările și oastea se puteau socoti și strânge mai cu îndemânare. Și mare nevoie era la vremea aceea de bani și de oaste.</p>
               <p>Mihai cugeta de mult să smulgă Moldova de sub cârmuirea leșească a lui Movilă. Și tocmai se pregătea s-o pornească în fărâma asta de răgaz, când întâmplările neașteptate din Ardeal chemară aiurea grijile lui. Sigismund plecase, părăsindu-și tron și soție, pentru care era deopotrivă de nechemat. Ardealul era dăruit nemților, care nu prea știau să-l apuce, ca să-l poată ținea. Împăratul de la Praga, de această „mură-n gură” se mândrea ca de-o cucerire. Mihai vroia să știe cum rămâneau acum legăturile lui cu Sigismund: Stărui prin două rânduri de soli să aibă o lămurire. Și iată că veniră chiar împuterniciții împărătești ai Ardealului să lege legătura nouă cu viteazul domn.</p>
               <p>În ziua de 9 iunie 1598, după lungi dezbateri, se întări la Târgoviștea următoarea învoială: Mihai să-și ție înainte toată stăpânirea țării, cu paza datinilor și îngrădirilor ei, și cu dreptul de moștenire al fiului și urmașilor lui de parte bărbătească, sub ascultarea „Marelui împărat al Austriei și Rege al Ungariei”. Acesta-i va da, pentru luptele ce va avea de purtat împotriva vrăjmașilor împărăției, leafa a cinci mii de ostași, la nevoie îi va trimite și cinci mii de luptători sau, în lipsă de oameni, bani pentru a și-i năimi din altă parte.</p>
               <p>Dar iată că Sigismund se răzgândi, și pe la mijlocul lui august, plecând într-ascuns din castelul retragerii lui de la Ratibor, sosi la Cluj, unde la început lumea rămase uimită, apoi numaidecât îl înconjură cu dragostea ce se dă mai întotdeauna celui ce „pierdut era și s-a reîntors”.</p>
               <p>Din nou Mihai își văzu răsturnate toate socotelile. Batori, nemulțumind pe Rudolf cu purtarea lui, își căută sprijinul în prietenia turcilor. Așa că domnul românilor se găsea acum îngrădit de toate părțile de vrăjmași. O ieșire trebuia săși deschidă. Atunci se gândi la un plan, care-i mai fulgerase cândva, în visurile lui de viteaz: Să smulgă Ardealul din acele mâini nevoiașe, care nici nu știau ce vor, și să-l redea împăratului. Soli tainici trimise-n Apus cu firul gândului lui. Iar până să-i vie răspunsul, se pogorî la Dunăre să-și lămurească socotelile cu turcii, care iar se găteau să-i calce țara. Sub zidurile Nicopolii zdrobi oastea lui Nafiz-Ahmet, pașa de Caramania, și dând foc orașului, își împinse viforul de călăreți până dincolo de Plevna, pustiind totul în cale. O nouă bătălie în șesul Diului, lângă Vidin, încheie cu bine șirul norocoaselor izbânzi ale românilor. Pe la începutul lui noiembrie biruitorul intră sărbătorit în Târgoviștea lui.</p>
               <p>Din Apus primi, ca-ntotdeauna, răspunsuri îngăimate; și nu mai știa nici el ce să creadă, când iată că Sigismund, care ținea, se vede, să uimească lumea cu firea lui cea schimbătoare, părăsi iar domnia Ardealului. De astă dată o trecu vărului său, cardinalul Andrei Batori, care trăia-n Polonia, prieten bun leșilor, urând de moarte pe nemți. Acum era văzut lanțul de dușmani ce se strângea în jurul lui Mihai: turcii, tătarii, Irimia Movilă, polonii, și unealta lor, Andrei Batori. Până și împăratul Rudolf începea să priceapă. La cererea zorită a lui Mihai de a-i da bani de oaste și a-i trimite-n ajutor pe generalul Basta, ca să poată porni războiul „cu turcii”, împăratul, în scrisoarea-i de la 8 aprilie 1599, făgăduind banii, adaoge: „cu turcii sau cu cine vom voi noi”.</p>
               <p>Dealtfel nici nu mai era lucru de trăgănit. Andrei Batori se și-nvoise cu domnul Moldovei pentru scaunul de la Târgoviștea, la care jinduia de-atâta vreme bogatul Simion Movilă; mai rămânea înțelegerea cu turcii, care nu-și prea vedeau câștiguri în socotelile cardinalului, mai ales că acesta făcea în același timp cu ochiul și-mpăratului de la Praga. Ba și pe Mihai umbla să-l adoarmă cu propuneri de pace, care bineînțeles că fură iscălite și de-o parte și de alta cu aceeași lipsă de încredere și cu același gând ascuns de... „care pe care”. — C-așa era pe vremile acelea: toți umblau să se-nșele unii pe alții. Domnul românilor, care învățase a nu se mai bizui decât pe puterile lui, își închegase acum o bună oștire ­ vreo patruzeci de mii de oameni, a căror vitejie făcuse pe turci și pe tătari să-i numere-ndoit. Chemări stăruitoare îi veneau pe-ascuns de peste munți. Iobagii români, secuii, și sașii, de veacuri înșelați, sărăciți, robiți de magnații maghiari, vedeau în viteazul domn al Țării Românești pe mesia, pe mântuitorul lor. — Vara s-a petrecut în solii, în iscodiri și-n gânduri de sfâșiere, ascunse îndărătul zâmbetelor prefăcute. Toți îmbiau la pace, cu dreapta strânsă pe mânerul spadei. Cugetele vrăjmașe, la pândă, se căutau cu neliniște prin negura de minciuni care le învăluia.</p>
               <p>Pe toamnă, după strânsul bucatelor, Mihai își rosti „pasul cel mare”. În ziua de 13 octombrie în orașul Ploiești lua jurământul oștilor. Peste-o săptămână își întindea corturile în fața Brașovului. Acolo stătu două zile. Aminti sașilor că ei sunt nemți, și el pentru împăratul nemților se bate. Făgădui Brașovului spăimântat ocrotire, secuilor asupriți libertate, -pe aceștia îi asmuți la răscoală, pe români îi cheamă sub steagurile lui. Mihai în toată vremea asta era stăpânit ca deun fior de friguri. Sufletul lui, atins de aripa unui vis uriaș, simțea în clipele acelea că mai presus de viața, de coroana, de mărirea lui trecătoare, se cumpănea soarta unui neam, dreptatea nu numai a frânturii încăpute în hotarele țărișoarei lui, ci marea dreptate a întregului neam românesc.</p>
               <p>La 25 octombrie Mihai, cu patruzeci de mii de ostași, era lângă Sibiu, gata de luptă. Andrei Batori, cu tot atâta oștire, adunată în pripa neprevederii, se așezase pe câmpia dintre Sibiu și târgul șelimberg. El mai cercă prin soli isteți pornita descărcare a faptelor s-o împiedice cu vorbe, cu vorbe-n care trufia se grozăvea cât putea, ca să nu se bage de seamă că tremură de frică. — Dar cine să mai întoarcă săgeata scăpată din arc!</p>
               <p>Noaptea de 27 spre 28, o noapte uimitor de limpede și scânteietoare, oștenii din amândouă taberele o petrecură veghind, în neliniștea așteptării. Fiecare-și zicea: poate că e cea din urmă. Mijirea dimineții îi găsi în picioare, gata de luptă. Și nu se dădea nici un semn, și toți se-ntrebau: ce mai așteptăm? Soarele se ridicase de-o suliță pe cer, în toate era o înfiorare, o încremenire neînțeleasă. Se mai aștepta oare vro solie? Deodată un bufnet zguduitor izbucni-ntr-un nor de fum din tabăra maghiară, — aproape-n același timp i se răspunse din tabăra română, — și cele două puteri se-nșfăcară-n crâncena îmbrățișare a morții. Era o frământare, un clocot de iad, în care caii se prăbușeau peste oameni învăluiți delaolaltă în orbirea aceluiași vifor, brațele se-mpleticeau ca șerpii, glasurile omenești aveau ceva din urletul fiarelor, piepturi și capete trosneau sub copitele cailor, uluiți, sălbătăciți și ei ca și călăreții lor. — Dar de ce? Ce sunt pâlcurile acelea de mișei,</p>
               <p>care se îmbrâncesc în fuga spaimei de moarte?... Unde vă duceți nevrednici urmași ai celor ce-au minunat lumea sub steagul lui Mircea ș-al lui Țepeș!... Pentru asta venirăți atâta loc?...</p>
               <p>Și toată viața punându-și-o-ntr-o clipă, biruitorul de la Călugăreni se aruncă învăpăiat înaintea oștii, scumpei lui oști, spartă de-un iuruș năprasnic al călărimii maghiare și, strângând-o, învăluind-o parcă în tăria și hotărârea sufletului lui, o întoarse iarăși în luptă. Ei însuși, în fruntea cetelor de cazaci pe care și le ținuse de-o parte, se năpusti cu-atâta îndârjire, încât oastea ce se credea biruitoare, iubită-n față ca de-o grindină, se buluci de-a valma îndărăt. Cei din urmă văzându-se îngrămădiți spre tabără, înfricoșați o rupseră de fugă. Dar șiruri proaspete le luară locul; scrâșnind se luptau și unii și alții — cât vreme de patru ceasuri nu se mai știu de care parte se va lămuri izbânda. Cel dintâi care-o știu, fu Andrei Batori, și-n clipa-n care-o știu, dând pinteni calului, se năpusti orbește... nu însă, ca Mihai, în vălmășagul morții, ci îndărăt, în bezna codrului dinspre Seghișoara — gonind aiurit, fără să mai cate-n urmă, fără alt cuget, fără altă licărire de speranță decât aceea de a scăpa cu zile. Când prinseră de veste ai lui, pedestrimea lui Mihai nu mai avea cu cine lupta — numai călăreții vânară până-n noapte pe cei din urmă apărători ai părăsitului Ardeal. Încet huietul se potoli. Torții luminară îngrozitoarea priveliște a sălbătăciei omenești. Se rânduiră străji de jur împrejur; și biruitorii dormiră în paturile biruiților. Ardealul era al românilor, — iar al românilor.</p>
               <p>A doua zi dimineață viteazul domn plecă spre Alba-Iulia. Orașele, cetățile, satele i se închinau în cale, cunoscându-l de stăpân. Fruntași bătrâni îi ieșeau înainte cu pâine și cu sare.</p>
               <p>În ziua de 1 noiembrie, în sunetul clopotelor și-n strigăte de trâmbiți, Mihai intră în Alba-Iulia, călare, în fruntea ostașilor lui, și trase de-a dreptul în palatul domnesc. Țara, prin căpeteniile ei, jură credință veșnică noului domn și fiului său Pătrașcu. Soli fură trimiși la Praga, cu steagurile biruinței și cu vorbă deslușită de la Mihai, că el a cuprins Ardealul în numele împăratului și numai cu înalta-i învoire înțelege a-l stăpâni.</p>
               <p>Ca și Traian, acest al doilea cuceritor al Ardealului, se făcu iubit de toți prin mândra bunătate și larga omenie a sufletului lui. Când in se aduse capul bietului Batori, ucis de-un cioban prin strâmtorile munților, el se uită lung cu ochii plini de lacrimi la cel ce-i fusese vrăjmaș de moarte și zise, clătinând din cap cu durere: „Săracul popă, săracul popă!” — Puind să i se aducă și trupul, îi făcu înmormântare domnească, și însuși merse pe jos în urma sicriului împodobit al ostașului-călugăr, până la locul de veșnică odihnă.</p>
               <p>Mihai, adunând Sfatul fruntașilor (Dieta), jură, ca stăpân, a păzi legile țării și vechile-i drepturi. Erau ele și alte drepturi, cu mult mai vechi, și cu adevărat sfinte — dar acelea dormeau îngropate adânc sub nămolul de pravili șirete și asupritoare, ce storceau bucuria celor puțini din durerea celor mulți. Erau, și le-ar fi dezgropat el, dacă din zboru-i falnic s-ar mai fi putut lăsa pe pământ. Dar cine, din cei care-au cunoscut beția puterii și farmecul amețitor al înălțimilor, cine s-a mai putut opri vrodată, de buna lui voie, să zică: Destul!</p>
               <p>Banul Craiovei ajunsese domnul țării Românești, înfricoșase pe turci, luase Ardealul, ­ va cuprinde Ungaria toată, Moldova, Polonia din care făgăduia o bucată și țarului Rusiei, — pe urmă... cine știe?... poate că Dumnezeu va voi să reînchege el vechea împărăție creștină, a Răsăritului, și atunci, — atunci coroana va fi a celui ce va fi jertfit mai mult pentru ea, a celui ce se va fi arătat mai vrednic s-o poarte.</p>
               <p>Deocamdată, avu de curmat o neînțelegere cu Basta, care venea — tocmai acum — să-l ajute la ceea ce se făcuse fără ajutorul lui, și care găsea că rodul biruinței e prea frumos, pentru a rămânea întreg asupra „Valahului”. Și cum împăratul era omul dezlegărilor târzii și-n doi peri, Mihai trebui singur să-și îngrădească dreptul lui, spuind lămurit că el e hotărât a-și apăra cu spada ceea ce cu spada știuse dobândi.</p>
               <p>Basta se trase deoparte, și așteptă cum așteaptă fiara la pândă. Dar vremea trecea, și de la Praga nici răspuns limpede nu venea, nici bani pentru oaste. Veneau numai vorbe. Și harnicul voievod era sătul de vorbe. Vrăjmașii lui trăgeau foloase din fiecare zi de întârziere. Sigismund iar își vroia Ardealul, pe care-l asmuțea la răscoală, și Movileștii, Țara Românească, unde Mihai trimisese pe tânăru-i fecior Pătrașcu. Soli se țeseau între poloni și Basta, pentru răpunerea viteazului de care începuse-a se teme. Ci el simți firele ițelor și trase iarăși spada: de astă dată o trase fără îngăduirea împăratului. La jumătatea lui mai era cu douăzeci de mii de ostași sub zidurile Sucevei. Straja leșească pieri zdrobită în picioarele cailor. Irimia era urât de popor pentru marea lui lăcomie de bani. Mai toată oastea pământeană îl părăsi și trecu de bună voie în tabăra lui Mihai, care dobândi astfel Moldova, aproape fără luptă. Biruitul fugi la Hotin și de-acolo-n Polonia. Biruitorul care-i vroia coroana și nu atât capul, nu-l urmări. La 1 iunie intră în Iași, primi jurământul boierilor ca „domn al Țării Românești, Ardealului și Moldovei”, lăsă țara în seama a patru fruntași ai lui, oameni de credință, și la 10 iulie era îndărăt la scaunul din Alba-Iulia, unde primea pe împuternicitul împărăției, căruia după multă zbatere îi răspica următoarele: Ardealul îl va ținea el în numele împăratului, el și coborâtorii lui de parte bărbătească. Nimeni altul nu se va putea amesteca în cârmuirea și dreptatea țării. Moldova și țara Românească rămân sub domnia lui ș-a urmașilor lui cu drept de moștenire „și pre feciori și pre feate”. I se vor da în război ajutoarele ce se dădeau și lui Sigismund, și un împuternicit al lui va fi îngăduit a sta întotdeauna la curtea împăratului.</p>
               <p>Șubredă și înșelătoare alcătuire a lucrurilor omenești! Mihai se străduia să-și îngrădească pentru vremile viitoare rodul biruinței și agonisita trudelor lui, — el se-ngrija de ce va fi peste sute de ani, și nu se gândea la ce se poate întâmpla peste câteva luni! „C-așa e, zice cronicarul (Miron Costin), neștiutoare firea omenească de cele ce vor să fie pe urmă; că pentru un lucru sau două ce i se prilejesc pe voie, bietul om purcede desfrânat și-ncepe lucruri peste puterile sale ș-apoi acolo găsește pieire”.</p>
               <p>Mihai era împresurat acum de-atâtea primejdii ș-atât de mari, încât numai poporul, cu dragostea-i făcătoare de minuni, l-ar mai fi putut scăpa, dacă pe această dragoste și-ar fi întemeiat de la început puterea lui de domn. Pentru asta însă el ar fi trebuit să spună celor îngenuncheați: Sculați-vă! Ar fi trebuit — și ce faptă mare și binecuvântată ar fi fost aceea -să rupă lanțurile unei robii de șase veacuri, și să redea pământul, pe care-și ridicase castele trufia maghiară, brațelor care l-au cuprins, l-au muncit și l-au păzit, din vremi ce nu se mai știu socoti.</p>
               <p>Pe-atunci însă, o biată fărâmă de adevăr se cucerea mai greu decât o țară!</p>
               <p>Mihai, cu firea lui de ostaș cinstit, neputând pricepe toată adâncimea vicleniei omenești, se răzemă pe credința nobililor unguri, care, sub zâmbetul prefăcut al fricii, ascundeau setea de răzbunare a celei mai înverșunate uri. Dar de-ar fi fost el domnul cel mai blând și mai milostiv din lume, și de i-ar fi umplut pe toți cu darurile bunătății și iubirii lui, și încă nu și-ar fi putut avea prieteni ascultători, cum se-nșela el a-i crede. Zadarnic îi ocrotea, puindu-se pavăza nedreptății lor împotriva norodului asuprit. Ei vedeau într-însul pe cel mai cumplit vrăjmaș al neamului lor, pe „valahul barbar”, care le-a cotropit țara, pentru a o împărți, în ziua când îi va veni bine „flămânzilor și desculților” lui.</p>
               <p>Și, la început cu grijă și cu multă temere, apoi tot mai îndrăzneți și mai hotărâți, întinseră mrejele pieirii lui. Erau înțeleși între ei, înțeleși erau și cu Basta, și răscoala nu mai aștepta decât un semn, ca să izbucnească. Se grăbiră a-l da împrejurări, care poate nici nu intraseră în socotelile ungurilor. Fulgera a furtună dinspre miazănoapte. Polonii cu Movileștiii lor, ajunși cu tătarii și cu turcii, se găteau de războiul cel de mult plănuit, împotriva marelui dușman. Mihai scrise lui Basta să-i vie-n ajutor și chemă pe nobilii Ardealului sub steag. Basta veni s-astâmpere, zicea el, răscoala țării — dar iată că, spre marea uimire a lui Mihai se uni cu răsculații, — și-n ziua de 14 septembrie scria nemților, din tabăra lui de la Turda, unde nobilii îl primiseră cu strigăte de bucurie: „Mâine, sau cel mult poimâine, vom porni cu oștirea în contra valahului, care stă dincolo de Alba-Iulia cu oameni puțini”.</p>
               <p>Într-adevăr puțini. Mihai avu durerea de-a vedea cum în câteva zile îl părăsiră, unul câte unul, cei mai de seamă generali ai lui, cu mai toată oastea străină pe care-o avea sub steag. Și toți aceștia, pe care-i iubise și-i ridicase la cele mai înalte trepte, și alții de prin toate olaturile ungurești, se duceau să sporească tabăra de la Turda. La început, mânia lui de om aspru, călit în războaie, avu ceva din descărcarea unei furtuni, — câțiva nobili prinși fură uciși, un oraș întreg fu pustiit și dat pradă flăcărilor. Apoi se îmblânzi, soli după soli trimise-n lagărul răsculaților să-i liniștească, să-i cheme la înțelegere, să-i îmbuneze, până se sfârși prin a se-ncredința că nu mai era nimic de-ncercat -nimic decât lupta.</p>
               <p>Își ridică oastea, câtă-i mai rămăsese, și-n ziua de 16 septembrie, pe la toacă, se așeză într-o vale bine apărată, în fața satului Mirislău. Dincolo de sat, pe lunca Murășului, se zăreau albind corturile răsculaților. Mihai era cu inima-ndoită. Aci zicea c-așteaptă până i-o sosi și oastea din țară cu Pătrașcu, pe care-l chemase grabnic în ajutor, aci socotea să-nceapă războiul numaidecât, aci iar trimitea solie de pace, — la urmă se hotărî, nu însă cu înflăcărarea de altă dată și cu încrederea aceea oarbă care dă putere, și aripi, și noroc năzuințelor omenești, ci îngrijorat, c-un fel de neastâmpăr — purtându-se de colo-colo printre ostași, căutând parcă să-și risipească norii unei presimțiri urâte; poate că tocmai asta-l și făcu să ia mai iute o hotărâre.</p>
               <p>Își potrivi tunurile pe-o frunte de tăpșan, rândui oastea de cu seară, și spuse călăreților să nu-și scoată șeile de pe cai.</p>
               <p>Dar a doua zi dimineață, când să-nceapă lupta, vede, cu mirare, că Basta-și ridică tabăra și pleacă. Mihai, amăgit de mișcarea asta vicleană, nu mai stătu o clipă la gânduri. Nerăbdător, ca sub vraja unei vedenii, strigă: „Unde fuge câinele de italian!” și numaidecât, părăsindu-și minunea lui de loc ce-ar fi rămas poate Călugărenii Ardealului, porni cu zor s-ajungă pe vrăjmaș. Acesta, ieșind la șes, își potoli pasul cătinel, și, când îi veni bine, odată-și răsuci oastea-n loc, și bătălia se-ncepu. Până să-și pună rânduiala între ai lui, Mihai se și văzu cuprins din trei părți de oastea răsculaților, care, purtată cu o minunată iscusință, după două ceauri îi smulgea tunurile și-i arunca în Muraș aproape jumătate din călărime. O clipă rămase-nmărmurit. Apoi, tresărind ca dintr-un vis urât, își încordă iar toate puterile și, cu brațele-ntinse, strigând cuvinte ce nu se mai auzeau, alergă să-și mai adune laolaltă sfărămăturile oștii, din care nu mai rămăsese-n foc decât vro două mii de țărani, ce se luptau, bieții, la deznădejde, împresurați de vrăjmași. Dar toate erau în zadar. Îi mai rămânea viața, pe care, pentru marea, pentru nesfârșita putere de a spera, și-o prețuia încă. Nu mai era nici o clipă de pierdut. Desprinse de pe lance steagul țării și, strângându-l în sân, își repezi calul, în goană de vifor, spre Alba-Iulia. Ca un fugar intră în scumpa lui cetate, și ca un fugar ieși din ea, pentru totdeauna!</p>
               <p>La Făgăraș, unde-și îmbrățișă plângând soția și copiii, ce-l credeau încă stăpânul Ardealului, îi veni veste că și Moldova e pierdută, și că leșii înaintează să-i cuprindă și țara lui de baștină și să puie domn pe Simion Movilă. Acolo îl găsi și Pătrașcu -dragul lui Pătrașcu: după multe greutăți și lupte la hotar, deabia răzbătuse, prin strâmtorile munților, cu vreo șase mii de ostași. Acolo soseau și rătăciții scăpați de la Mirislău, zgriburiți, hiravi, cu vedenia morții în ochi, strângându-se iarăși în jurul voievodului tăcut, îmbătrânit în câteva zile, ca-n zeci de ani.</p>
               <p>Își socoti oastea ­ avea cu totul vreo opt mii de oameni — o mână de suflete, pentr-o lume de dușmani. Cu cine să se bată? încotro să pornească? De cine să se apere-ntâi? Scrise lui Basta, care venea asupră-i cu oștile-i biruitoare, că e păcat să se verse-atâta sânge creștinesc, fără nici un folos pentru creștini, și că iată el se leagă a-și da ostateci soția și copiii, tot ce-i mai rămăsese pe lume, numai să-nceteze odată războiul acesta, un război pe care nici nu l-a vrut, nici nu l-a înțeles... Basta i-a răspuns, cu aspra mândrie a învingătorului, care-și urăște învinsul, ia răspuns să-și trimită numaidecât pe ai lui la Sibiu, drept chezășie-a păcii, — să părăsească Ardealul, și să stea cu oastea la porunca împăratului. Mihai primi. Putea face altfel? Primi, și zbură să-și apere țara. La 13 octombrie aținea calea năvălitorilor între Buzău și Ploiești. Luptă cu ei două zile și văzând că sunt mulți și nu-i va putea risipi cu biata lui oaste, se trase-ntr-un loc mai bun pe apa Teleajenului, sub pavăza codrului de la Bucov. Acolo așteptă pe vrăjmaș, cumpănind din gând rostul bătăliei, însuflețindu-și oamenii, vorbindu-le de Călugăreni, pe când în inima lui sângera încă rana înfrângerii de la Mirislău.</p>
               <p>E în om o biruință ce răsare din adâncul puterilor lui sufletești și trăiește din încrederea-n el, în norocul lui, în... atotputernicia lui. În floarea ei leagă și rodesc toate izbânzile lui de-afară. Îmblânzitorul de fiare intră liniștit în mijlocul tigrilor înfuriați și-i încremenește c-o privire — privirea aceea e semnul biruinței lui dinlăuntru și taina celei de-afară: o clipă însă, numai o clipă să se clatine-n el biruința aceea, cu vraja aceea din ochi, și fiarele se vor arunca asupră-i și-l vor sfâșia.</p>
               <p>Ce mândru crescuse-n sufletul mare-al marelui voievod biruința aceea scumpă! și ce bogat înflorise! Dar a venit o vijelie, groaznica vijelie de la Mirislău, și toată floarea i-a spulberat-o...</p>
               <p>Mihai era întărit pe Teleajen, aproape ca și la Călugăreni. Avea ș-aicea vale, și codru avea, și apă — dar nu mai era suflet în ele, nu mai era credința de la Călugăreni.</p>
               <p>Vrăjmașul sosi. Bătălia pornită-n zorii zilei de 20 octombrie, ținu până seara târziu. Și ceea ce nu putuse face marele SinanPașa c-o sută de mii de turci, făcură Zamoiski și Movilă cu treizeci de mii de poloni și zece mii de moldoveni.</p>
               <p>Mihai nu mai avea armată. Noaptea îl lua sub ocrotirea ei și-l duse codrului, pustiului, ca pe-un făcător de rele. Singur era, pribeag și fără adăpost: fugea în neștirea lui Dumnezeu cel ce stătuse domn peste trei țări, viteazul de care-atâta lume s-a temut... „Orb norocul la suiș, zice cronicarul, și alunecos a stare pe loc, — grabnic și de sârg pornitor la coborâș”.</p>
               <p>Peste-o lună, ieșea iar în luminiș cu oaste nouă, sub steagul pe care-l purtase-n sân, sub steagul țării ce nu mai era a lui. În lunca Argeșului se-ntâlni cu domnul, așezat de leși în scaunul lui de la Târgoviștea, cu Simion-Vodă; și-n cele dintâi rânduri ale dușmanului avu durerea de-a vedea, îndreptându-și arma asupra-i, pe vechii și scumpii lui tovarăși de vitejie, pe frații Radu și Stroia Buzescu! Pe frații Buzești, care-aveau 128 de moșii în țara păzită de sabia lui, și-n care el nu mai avea nimic, nici măcar dragostea boierilor, cărora le jertfise ocina, brațele și cele mai sfinte drepturi ale țăranului.</p>
               <p>Ursita nu-i cruța nici una din amărăciunile căderii. Parcănadins îl ridicase la-nceput așa de sus, — pentru a-i găti o prăbușire mai grozavă.</p>
               <p>Mihai fu biruit și de astă dată. Ce putea face c-o biată oaste de strânsură, alcătuită din oameni săraci, vlăguiți, desculți la vreme de iarnă, aruncați pe drumuri de bântuirile cumplite ale turcilor și polonilor, ce zvântau țara pe-ntrecutele!...</p>
               <p>În hrisovul din 10 mai 1654, prin care Constantin Basarab întărește Buzeștilor stăpânirea peste cele 128 de moșii se văd pomenite: vro 20 de moșii cumpărate de Radu Buzescu, în zilele lui Mihai Viteazul, de la moșneni sau răzeși sau kneji cum se mai numeau pe atunci. Și deslușirea, pe care-o face hrisovul la sfârșit, deschide ca o ferestruie spre vremile acelea de jale și de urgie: „Aceste sate au fost cnejii și cu moșiile lor de mai înainte vreme. Apoi când au fost în zilele răposatului Mihai voievod, leat 7102 (1594), ei văzând atâta nevoie și greutăți pentru biruri, și neavând cu ce să se plătească de greutățile lor, au venit la jupân Radu clucerul Buzescu, fiind atunci vel-spătar, și de-a lor bună voie s-au vândut vecini, ei cu toți fiii lor și cu toate părțile lor de moșie pre bani gata„. — Robi „de bună voie”!</p>
               <p>Iarăși învins, iarăși fugar prin coclaurile munților... Gândul marelui nenorocit zbură la împăratul Rudolf: să-și caute, că-și ceară dreptatea, dreptatea lui domn și de ostaș al crucii, lovit de însuși omul împăratului, și urgisit de creștini, mai rău decât de cei mai avani păgâni. Și-n puterea iernii, prin locuri ascunse, c-o ceată de vro șaptezeci de tovarăși de pribegie și de speranțe, Mihai își părăsi țara, scumpa lui țară, pe care navea s-o mai vadă. Cu multă pază, prin multe primejdii trecând, și după multe greutăți ajunse la Viena de anul nou. Anul nou!... Câte nu s-ar putea întâmpla într-un an!... Scrise pe larg împăratului, îi desluși toate cum s-au petrecut, și-l rugă să-l primească, pentru a-i putea spune din viu graiu tot păsul, și a-și desface în sfârșit faptele și cugetu-i curat din pânza de minciuni, în care de-atâția ani le-nvăluie ura vrăjmașilor lui.</p>
               <p>La Curtea de la Praga mergeau toate-ncet, și poate că Mihai ar fi așteptat și mai mult dacă cele petrecute-n Ardeal n-ar fi dezvălit nemților deodată și de nedreptatea luptei și zădărnicia biruinței de la Mirislău. Ungurii cât s-au văzut scăpați de Mihai, n-au mai cătat la Basta, „omul nemților”, și Sigismund, vechiul lor Sigismund care-și aștepta la Botoșani isprava mrejelor întinse, fu chemat iarăși să fie domn. — Drept e că nici nu s-ar fi putut găsi pe lume un stăpân mai potrivit pentru asemenea supuși, cum nici supuși mai vrednici de-asemenea stăpân.</p>
               <p>La 1 martie Mihai se-nfățișă la Praga înaintea împăratului, care-i da, cu întreaga lui încredere, o sută de mii de galbeni să-și tocmească oaste și să meargă numaidecât împreună cu Basta, să cuprindă iar Ardealul. Când a ieșit de la Rudolf simțea, ca și cum i-ar fi crescut aripi. Toată lumina, toată tinerețea, toată primăvara de-afară erau în sufletul lui.</p>
               <p>Își strânse oaste. Pe la-nceputul lui mai se-mpăca, la Cașovia, cu Busta și, peste două luni, erau la Maitin în hotarul Ardealului, fiecare cu oastea lui, de câte zece mii de oameni. Sigismund, cu treizeci de mii de ardeleni, se așezase pe măgura de la Goroslău, aproape de Cluj. Acolo s-a dat bătălia, în ziua de 3 august, o bătălie crâncenă, înveninată de răcelile trecutului, de ura și setea de răzbunare a fiecăruia din cei trei povățuitori de oști. — Înainte de asfințitul soarelui tunurile amuțiră: Ardealul nu mai avea nici domn, nici apărători. Și pe când Sigismund fugea deznădăjduit spre munții Moldovei, biruitorii își împărțeau cele 130 steaguri și pleanul rămas pe câmpul de luptă. Cine era să fie-acum domnul Ardealului? Întrebarea asta se ridica, tot mai încărcată de griji, în sufletul celor doi harnici și credincioși scutari ai împăratului. Fiecare-și trimisese, cu osebită solie la Praga, partea lui de steaguri. Mici neînțelegeri se iscau la tot ceasul. Își mutară tabăra-n câmpia de la Turda, țiindu-și fiecare oastea lui deoparte. Când își vorbeau, în ochii lor erau sclipiri de paloș. Cum se grămădesc norii pregătitori furtunii, așa se adună-n sufletele lor învrăjbite întunericul urii, mânia pe care de-abia și-o mai puteau stăpâni. Cearta izbucni de la-mpărțirea tunurilor, ș-o înteți împărțirea puterii, pe care și unul și altul vroia s-o aibă întreagă. Basta chibzuia cuprinderea cetăților ardelene, dar înadins parcă nu lua nici o hotărâre. Corturile lor erau departe unul de altul ca la o bătaie de pușcă. Mihai ardea de nerăbdare să plece mai întâi la Făgăraș unde-și avea soția și copiii, ținuți de unguri la închisoare: tocmai era în ropotele plecării, când veni un ostaș din tabăra lui Basta să-l cheme la sfatul de război. Mihai nu se duse. Asta era în ziua de 8 august, pe la toacă. Își pregătise toate de cu seară, și spuse călăreților ce-aveau să-l însoțească să pornească de cum s-o crăpă de ziuă că el îi va ajunge pe drum. A doua zi dimineața, pe când se gătea și el de plecare, se pomeni deodată c-o ceată de nemți și de valoni dând busna-n cortul lui. Căpitanul Beauri îi spuse că, din porunca lui Basta, îl arestează. Beauri era foarte palid la față, și-i clănțăneau dinții ca de friguri. — „Eu prins?” Atâta doar apucă să zică Mihai și, întorcându-se să-și caute sabia, fu străpuns pe la spate de sulița unui valon. În aceeași clipă un gealat c-o izbitură de topor îi zbură capul de pe umeri, — cap și trup căzură, izvoare de sânge, la picioarele ucigașilor.</p>
               <p>Așa s-a sfârșit, la 43 de ani, în dimineața zilei de 9 august 1601, cel mai cinstit și mai viteaz ostaș al celor mai fățarnice și mai mișcătoare vremi.</p>
               <p>Toate-n viața omului acestuia au fost mari și vijeloase: speranțele ca și amăgirile, bucuriile ca și durerile, biruințele ca și înfrângerile — strașnic și fulgerător, a fost în uimitoarea lui înălțare, ca și-n tragica lui prăbușire. Erou al crucii, al nostru și al tuturora, erou în toată larga putere a cuvântului, Mihai rămâne una din cele mai strălucitoare figuri în istoria omenirii.</p>
               <p>În el românii, toți românii și-au văzut, în scăpărarea unei clipe de noroc, pe-ntâiul izbânditor al celui mai scump vis al lor, — încețat, nepriceput încă pe-atunci, vis încă și azi — din ce în ce mai deslușit însă, din ce în ce mai luminat de raza dreptății ce va să vie.</p>
            </div>
            <div type="div2">
               <head>Țările române în veacul al XVII-lea</head>
               <p>Mihai nu izbutise-a uni decât pentr-o clipă cele două țări-surori: le va apropia mai mult locul acelorași dureri. Cu moartea lui se rupe șirul de domni întemeiat pe părinteasca moștenire, lungul șir al Basarabilor, cum se rupsese și-n Moldova, cu groaznicul sfârșit al lui Răzvan-Vodă, șirul Mușatinilor.</p>
               <p>Pe mormântul marelui erou adoarme vitejia neamului românesc, ce pare a-și fi dat în Mihai fulgerarea celei din urmă puteri, cu strigătul celei din urmă speranțe de mântuire. Contenesc aici luptele pentru neatârnare ale celui mai vrednic și mai vânjos popor din răsăritul Europei. De-acum, istovite, în viforul nopții fără de liman, pierzând cârmă și vâsle, cele două țări se lasă-n voia valurilor.</p>
               <p>Încercarea leșilor de a le apuca și stăpâni prin Movilești — care-și cumpără moșii în Polonia cu banii strânși din muta îndurare a românilor — își dezvăli peste câțiva ani toată zădărnicia ei. Pentr-o asemenea ispravă uneltele erau slabe, și mâna care le purta.</p>
               <p>Aleși de țară sau trimiși de-a dreptul de la Constantinopol, domnii noștri — pentru lungă și amară vreme de aci înainte -nu mai sunt decât niște vechili ai sultanului, Moldova și Țara Românească se cheamă „Grădina padișahului”, grădină frumoasă și bogată, pe care însă nime n-o mai păzește! O pradă polonii, o pradă ungurii, o pradă tătarii — și ce mai rămâne, ia domnul, iau turcii care-l țin, iau grecii care-au mijlocit pentru el și l-au împrumutat cu bani, ca să-i cumpere „firmanul”.</p>
               <p>Radu Șerban care smulsese din mâna lacomă-a lui Simion schiptrul lui Mihai, cearcă și el umbra ocrotirii germane, s-ajută pe Basta care nu se putuse bucura de rodul nelegiuirii lui, să cuprindă iar lunecosul Ardeal. Și nu s-a dovedit zadarnic ajutorul lui. Dar ce scump a plătit, și el și țara, biruința de la Râșnov și cele 32 de steaguri ungurești, pe care le-a trimis împăratului Rudolf! Că Ardealul s-a smuls iar din arcanul nemților, și Gavril Batori, nepotul cardinalului, cum s-a văzut la cârma țării și-n fruntea oștii, s-a și aruncat, la sfârșitul anului 1610, cu setea răzbunării, asupra lui Radu. Acesta, nepregătit de luptă, a fugit în Moldova, și-n urma lui a fost una din cele mai grozave pustiiri pe care le-au pomenit românii. „Nimic nu fu cruțat, povestește-un scriitor al acelor vremi, nici biserici, nici mânăstiri, ele fură prădate nu numai de aurul și argintul lor, ci și de coperământul lor de plumb. Mormintele fură deschise și icoanele sfinților despoiate de tot argintul, aurul și podoabele lor. Poporul de jos se afla în starea ce mai de jale, fiind nevoit pe un ger cumplit a rătăci prin păduri. Țăranii ce-au fost găsiți pe la vetrele lor au fost schingiuiți în chipul cel mai sălbatic de secui și haiduci, prin toate chinurile siliți să scoată bani, și după aceea tot uciși”... În vremea asta oardele tătarilor, aduse chiar de-un nepot al Movileștilor, bântuiau Moldova, cu învoirea turcilor. Iar dedesubtul acestor învăluiri năprasnice, se furișează una și mai cumplită. Ea se-ntinde încet, ca umezeala în pereții unei case, și cuprinzând din toate părțile puterile vieții românești, le soarbe și le istovește pe-ndelete: E tăcuta învăluire-a grecilor. Șireți, și stăruitori în munci ușoare, vânturători ai limanurilor, din vremi străvechi cunoscători de limbi, de țări și de suflete omenești, acești urmași scăpătați ai celui mai nobil și mai glorios popor din lume, ne mai încăpând în țara lor săracă, umilită, acoperită de jale ca un măreț cimitir, își căutau în lumea toată îndestularea, pe care de mult nu li-o mai putea da patria lor. Corăbierii pe mări, negustori și zarafi în cetăți, preoți și călugări la Sfântul Munte și-n tot Răsăritul creștin, ascunzând și sub rasă aceleași vicleșuguri și aceeași lăcomie de bani; tălmaci și grămătici, din ce în ce mai căutați la curtea sultanului, mijlocitori iscusiți de târguri și de învoieli între turci și celelalte puteri, grecii ajung să cucerească fără arme și fără vitejie, cetăți și țări, pe care le stăpânesc, din umbra unei tărăbi, mult mai puternic decât din înălțimea unui tron. Împrăștiați de nevoi, uniți însă într-un singur mănunchi sufletesc, prin adânca evlavie a trecutului, ei își au ca un fel de capitală a răsfiratei lor stăpâniri în mahalaua Fanar din Constantinopol. De aci își întind mrejele, subțiri la început ca firele pânzei de paianjen, de-aici se-mprumută banii, cu care se cumpără scumpele și neașezatele domnii ale țărilor noastre, de-aici ni se trimit, sub pulpana fiecărui domn, slujbași din ce în ce mai mulți, din ce în ce mai tari și din ce în ce mai lacomi, de-aici au să ne vie domnii care, mai bine de-o sută de ani, vor sta risipa și batjocura gospodăriei lui Mircea ș-a lui Ștefan cel Mare.</p>
               <p>Început cu mișeleasca ucidere a lui Mihai, veacul al șaptesprezecelea pare a nu fi decât o lungă și dureroasă pregătire a poporului nostru, pentru această grea îngenunchere în pragul pieirii. Boierii se gândesc numai cum să-și scape capul și averile lor. Unii caută încuscriri cu grecii din Fanar, alții pleacă-n pribegie — puțini mai au frumoasa mândrie a strămoșilor, care-și prețuiau cinstea — a lor ș-a țării — mai mult decât viața.</p>
               <p>Desele schimbări de domn aduc în cel dintâi 33 de ani ai veacului acestuia atâția greci ș-atâta asuprire, încât iar încep țările a se sparge și oamenii a se sălbătici. O încercare de răscoală, în Moldova sub Radu Mihnea și-n Muntenia sub Alexandru Iliaș e înăbușită în sânge. Peste cincisprezece ani boierii urzesc iar stârpirea grecilor. De astă dată ei cumpără puternicul sprijin al lui Abaza, pașa Silistrei, și, prin el, izbutesc a face domn în Muntenia pe Aga Matei Basarab, în primăvara anului 1633 și-n Moldova pe vornicul Vasile Lupu, în vara anului 1634.</p>
               <p>Dar împotriva grecilor nu se putea domni, și cei doi gospodari vor să domnească. Deci îndată ce-și văd visul cu ochii se-nconjură și ei de greci, și tot lor li-ncredințează bogățiile și slujbele țării.</p>
               <p>Vasile Lupu își avea și oastea alcătuită mai toată numai din greci, și poate că și lăcomia lor îl va fi împins la acel nenorocit război împotriva lui Matei Basarab, în locul căruia umbla să-și puie pe feciorul lui, ca să aibă și Țara Muntenească în stăpânirea lui. „O, nesățioasa hire a domnilor spre lățire și avuție oarbă, zice Miron Costin, pre cât se mai adaoge, pre atâta râvnește! Pohtele domnilor și împăraților n-au hotar; având mult, cum n-ar avea nimica le pare; pre cât le dă Dumnezeu, nu se satură; având domnie, cinste, și mai mare și mai late țări poftesc... „Zece Derviși pe-un covor pot încăpea, iară doi împărați într-o țară nu încap, spune un proverb turcesc”.</p>
               <p>Din luptele acestea a ieșit pururea biruitor viteazul bătrân Matei Basarab. Dar bucuria și adevăratele foloase erau ale turcilor. Puterile voievozilor se măcinau între ele; după fiecare luptă, și biruit și biruitor trebuiau să trimită câte-o nouă sumă de bani, ca să fie din nou întăriți în domnie. La Constantinopol se păstra întotdeauna, în iatacul vizirului, câte-un domnișor „de sămânță”, și vai de „vechilul” care nu putea da cât și de câte ori i se ce cerea! Că soarta lui era în mâinile turcilor, și foarte ușor se putea-ntâmpla ca, odată cu domnia, mazilul săși piardă și viața.</p>
               <p>Văzând de la o vreme cei doi gospodari câtă stricăciune și risipă-și aduc unul altuia, au făcut pace și s-au întors cu grijă spre multele nevoi dinlăuntru. Ș-au avut și dinspre partea turcilor liniște și îngăduire, cum n-au avut alți domni. La fiecare trei ani își cumpărau alt firman; c-așa umblau acum domniile, numai pe trei ani. Își plăteau regulat haraciul, care sporea din ce în ce, trimiteau daruri scumpe ocrotitorilor de la Stambul și căutau, pe cât puteau, să-mpace și țara, de care li-era milă, dar și pe greci, de care se temeau.</p>
               <p>Așa c-au dăinuit în domnie Vasile Lupu 19 ani și Matei Basarab 21 — o adevărată minune pe vremile acelea viclene și neastâmpărate. Ș-au clădit biserici, au înzestrat mânăstiri și pe unele cu zid le-au împresurat, și le-au întărit ca pe cetăți, de țineau în ele tunuri și oaste pentru zile de-nvăluiri; ș-au însuflețit iar țara, adunând pe fugari, dându-le pământuri, și urzind „slobozii”, sate scutite de bir și de slujbe, în preajma mânăstirilor și-n siliștile de pe lângă târguri.</p>
               <p>Cărturari, descâlcitori amestecatelor vremi încep să-nșire-n frumosul grai românesc, mult zbuciumata viață a neamului nostru, școli și tipografii în orașele de scaun și pe la mânăstirile mai bogate — cărți de rugăciuni și pravili se alcătuiesc, și, pentru-ntâia oară-n biserici, de la una din cele două străni, începe să răsune și-n limba țării cântarea liturghiei ce se crezuse până atunci că numai în slavonește și-n grecește poate fi auzită de Dumnezeu. Ca de-un fior de primăvară încep să se dezmorțească și să iasă-n lumină puterile sufletești ale neamului românesc. Dar mișcarea pornită, înviorarea asta obștească, e asemeni fiorilor amăgite de căldura timpurie a celor dintâi zile frumoase, îndărătul cărora pândește înc-o toană de iarnă.</p>
               <p>Un răstimp de răsuflet — și valurile reîncep. În toamna anului 1650 tătarii potopesc Moldova. — Nu-și aduceau aminte bătrânii, de când se știau ei, să mai fi pomenit o așa de vajnică bântuire.</p>
               <p>Miron Costin, pe vremea aceea băietan de vreo 17 ani, scrie mai târziu în cartea de însemnări a Moldovei, începută de vornicul Ureche: „Vasile-Vodă văzându-se la grijă și spaimă ca aceea, că luase tătarii până sub târg hergheliile și a slujitorilor cai au apucat, au pornit pre doamna-și împreună cu casele boierilor prin frânturile codrilor, pre la Căpotești spre Cetatea Neamțului; apoi și singur Vasile Vodă n-au ținut multe zile scaunul, ce s-au mutat den Iași în niște poieni, în codrul Căpoteștilor; și s-au așezat acolo în codru cu curtea, lăsând în Iași puțintei dărăbani de apărarea curții, care, dacă au văzut mulțimea de tătari den ceas adăugându-se, și cu cazacii amestecați, au lăsat cu noapte curtea pustie, și au ieșit și aceia. Și au ars atunci tot orașul; unde și unde au rămas câte o dugheniță; curtea domnească, casele boierești, tot orașul, într-o mică de ceas, cenușă s-au făcut; iară mânăstirile au hălăduit, că n-au vrut cazacii să dodeiască din porunca lui Hmil hatmanul, și tătarii n-au putut, că erau și oameni cu sinețe închiși prin mânăstiri. Numai la mânăstirea Treisfetitelei, oameni ce-au fost acolo închiși, acolo le-au venit primejdie; că arzând târgul, din para focului s-a aprins și mânăstirea. De ce, au căutat o samă de oameni, de arșița și de groaza focului, a ieșire pe o portiță ce este pe zid pe despre Bahlui, și acolo au luat pre mulți oameni în robie tătarii, și mulți și în heleșteul Bahluiului s-au înecat de groaza robiei. Au oblicit sultanul și Hmil hatmanul de fuga lui Vasile Vodă, și au trimis un mârzag la Vasile Vodă întrebându-l, că ce au fugit din scaun? De șagă este întrebare ca aceasta la vreme ca aceea”.</p>
               <p>Și cum o nenorocire de obicei nu vine singură, iată că după ce se retrage potopul tătarilor, încep frații între dânșii iarăși să se-nvrăjbească. Porneala se face de la Gheorghe Ștefan, logofătul lui Vasile Lupu. Îmbogățit din mila stăpânului și răbdarea norodului. Gheorghe Ștefan cugetă că nu i-ar sta rău pe cap coroana domnească . Pleacă din țară, capătă sprijin de la Matei Basarab și de la Racoți, domnul Ardealulului, și vine cu război asupra lui Vasile Lupu. Biruitor la început, biruit în urmă, fuge la domnul Munteniei. Vechea ură dintre cei doi voievozi se redeșteaptă. la Finta, pe lunca Ialomiței, din nou își măsoară puterile, și din nou bătrânul Basarab învinge. Fără oaste, numai cu ce-i pe el, Vasile Lupu fuge — și fuga asta e începutul prăbușirii, din care nu se va mai ridica.</p>
               <p>De jos pornise acest învăpăiat fecior de albanez, și până la cea mai înaltă treaptă ajunsese. Era viteaz, și harnic la treabă, ți iubitor de țară, și om cu multă-nvățătură pentru vremile-acelea. Dar firea lui aprigă îl împingea mereu la lucruri nesocotite, și ceea ce a dobândit cu istețimea și vrednicia minții, a pierdut cu neastâmpărul și nesațul inimii lui.</p>
               <p>Zice iarăși Miron Costin despre căderea asta, de multă jale și de adânc înțeles învăluită: „Precum munții cei înalți și malurile cele înalte, când se năruiesc de vro parte, precât sunt mai înalți, pre atât și durăt fac mai mare când se pornesc, și copacii cei mai nalți mai mare sunet fac, când se coboară. Așa și casele cele nalte și întemeiete cu îndelungate vremi, cu mare risipă purced la cădere când cad. Într-acel chip și Gheorghe Ștefan Vodă când era logofăt mare, au fost șăzând odată în divan cu toiagul în gură: iar Iordache Cantacuzino cel bătrân, vel vistiernic: „Ce zici în fluier dumneata, logofete?” Iară el a răspuns: „Zic în fluier să mi se coboare caprele de la munte, și nu mai vin”. El a răspuns în pildă, și alții nu s-au priceput că el așteaptă oștile ungurești să vie preste munte. Ion Neculce (O samă de cuvinte) casa lui Vasile-Vodă, de-atâția ani întemeiată, cu mare cădere și risipă, și apoi la deplină stângere au purces de-atunci”.</p>
               <p>Gonit din țara-n care fusese atotputernic și pe care n-avea s-o mai vadă, ajunge, după zadarnice-ncercări de a se mai ridica, în închisoarea celor șapte turnuri de la Constantinopol. Soția și copiii, și tot ce e avut el pe lume, sfetnici credincioși, curți împodobite, odoare scumpe, averile lui toate cad în mâinile noului domn, Gheorghe Ștefan.</p>
               <p>Voievodul Munteniei nu e nici el mai norocos. O răscoal' a seimenilor lui și uneltiri de-ale boierilor, pururea nemulțumiți, îi amărăsc cele din urmă clipe ale vieții. Pe unii cu bani, pe alții cu sabia-i împacă, și stă paznic țării până la sfârșit. În ziua de 9 april 1654 — un an după izbânda de la Finta -Matei Basarab se stinge-n scaunul lui de la Târgoviștea.</p>
               <p>Gheorghe Ștefan Vodă după ce au prins pe Toma Vornicul Cantacuzino în Suceava, l-au îmbunat până a aduce pe fratele său Iordache Cantacuzino din țara Leșească, cu giurământ, de la Camenița; și apoi prinzând pe amândoi frații, i-au închis pre amândoi frații, împreună cu doamna lui Vasilie Vodă, la Buciulești, și acolo multă groază le făcea, și umbla noaptea cu luntre pre apa Bistriței, de-i speria că-i vor răsturna în Bistrița. Și le-au luat tot ce au avut, și sate, și haine, și odoare, și bucate și bani gata nouăzeci de mii de galbeni de aur ungurești! Și au trimis pe armașul cel mare pre Hăbașescul, să-i omoare; ce Hăbășescul nu s-au grăbit cu moarte; și au scris în două rânduri Gheorghe Ștefan Vodă numai să-i omoare. Iară al treilea rând scriind Gheorghe Ștefan Vodă la armașul Hăbășescul numai să-i omoare, și stând cărțile gata pre masă, într-un acel ceas a sosit un căpitan din țara Muntenească, anume Ușurelul, cu cărți de la Constantin Vodă Basarab, domn nou, poftind cu scrisoare pre Gheorghe Ștefan Vodă să-i sloboade pre acei doi boieri, să nu-l omoare; iară de-i va omorî vor strica prieteșugul și să fie gata de război. Și Gheorghe Ștefan Vodă nu știa nimica de moartea lui Matei-Vodă, că cum a murit Matei-Vodă au și rădicat domn pre Constantin Vodă slujitori, și boierii și țara. Întru acel ceas au căzut cu rugăminte Constantin Postelnicul Cantacuzino, fratele Tomei Vornicului și al lui Iordachi vistiernicului, de au scris Constantin Vodă Basarab la Gheorghe Ștefan Vodă, precum s-au pomenit mai sus. Și căpitanul acela ce au venit cu cărțile într-o zi și într-o noapte din București de au agiuns la Iași, i-au pus muntenii nume de atunce Ușurelu, carele, după aceea, multă milă au avut de la Cantacuzinești; și așa, cu această tâmplare, i-au iertat Gheorghe Ștefan Vodă pre acești doi boieri, și le-au dat moșiile înapoi; iară altă nimica nu le-au dat ce le luase. Ion Neculce (O samă de cuvinte)</p>
               <p>Boierii aleg domn pe Constantin șerban Basarab, un fecior din flori al lui Radu-Vodă șerban. Sultanul dă întăritura cuvenită, plătită de astă dată aproape c-un milion de lei.</p>
               <p>Drept și milostiv e domnul, dar vremile-s covârșitor de grele. Sleindu-se vistieria și nemaifiind chip de ținut oastea cea multă de lefegii aduși din toată lumea, boieri sfătuiesc pe domn să dea drumul seimenilor.</p>
               <p>Dar aceștia nu vor să plece, și brațele plătite de țară ca s-o apere, se-ntorc împotriva ei. Aleargă s-o scape Racoți cu ungurii lui, și după ce sfarmă oastea îndârjită a seimenilor, buluciți la șoplea pe valea Teleajenului, pornesc jafurile și cruzimile ungurilor, mult mai sălbatice decât ale răsculaților. — Racoți cere lui Constantin șerban, în schimbul „binelui pe care i-l făcuse”, să vie și el alături de Gheorghe Ștefan, domnul Moldovei, la războiul ce-l plănuia împotriva leșilor. Turcii, aflând, îi mazilesc pe câteșitrei, și alt val s-abate peste țările române.</p>
               <p>Oaste de turci și de tătari, după ce așează pe Radu Mihnea-n scaunul de la Târgoviște și pe Gheorghe Ghica -n scaunul de la Iași, pradă, sub ochii noilor domni, cele două grădini, rămase Ghiica-Vodă, de neamul lui fiind Arbănaș, copil tânăr, au purces de la casa lui la țarigrad să-și găsească un stăpân să slujească, și cu dânsul s-au mai luat un copil de turc, iar sărac, din satul Kiupri; și mergând amândoi dimpreună la țarigrad, multe vorbe bune au vorbit de vor găsi pită să se caute unul pre altul. Și au zis Ghica Vodă: „tu ești turc, poți să ajungi să fii om mare; și ce mi-i face pre mine atunci?” Iară turcul au zis atunce: „de voiu fi eu om mare, te voi face de vei fi mai mare în Kiupri judecător.” Și mergând în Țarigrad s-au despărțit unul de altul să-și caute stăpâni. Deci copilul cel de turc a nimerit la un agă, ce era de curtea împărătească; și au slujit așa, din stăpân în stăpân, până au ajuns de era pașa; și fiind pașa sărac, avea un prieten Musaip împărătesc, și pre acea vreme se tâmpla de era multe zurbale în Țarigrad de nu se mai putea așeza Poarta. Deci, Kiupruliul au zis către acel prieten Musaip de casa împărătească: „de m-ar pune pre mine fără paznic și fără îngrădire. Căci nici Mihnea, nici Ghica, domnii anului 1658, și nici urmașii lor, pentru lungă și amară vreme de aci încolo, nu sunt străjeri vrednici și gata de jertfă, nu sunt mântuitorii pe care-i cer marile dureri ale poporului român. Oastea se împuținează, birurile se-nmulțesc, — domnii se schimbă din ce în ce mai des, și de numele lor nu se mai leagă nici o ispravă, nici măcar o încercare vrednică de luare aminte. Când nu-s deajuns banii ce se cară la Țarigrad, pentru dobândirea ori păstrarea unei domnii, vin oștile vecinilor, tătari, leși sau maghiari, aduse, urgie pe biata țară, tocmai de cei care s-ar cădea s-o apere. Stepene de scoborâre sunt domnii românilor de aci încolo, și chiar atunci când se arăta câte unul mai vrednic și mai îndelung stăpânilor, el pare a nu mai însemna decât un popas doar în această cumplită prăbușire. La Constantinopol, împuterniciții Apusului rămân uimiți de bogățiile ce se storc din țările noastre și de marea putere de îndurare a poporului român. vezir, eu aș potoli zurbalele aceste”. Iară împăratului i se supărase cu zurbalele, și se miră ce va face, și întrebă sfat și pre unul și pre altul; și aflând vreme acel Musaip împărătesc au spus împăratului că este un pașă sărac, și el zice să-l pui Măria ta vezir, că a potoli toate gâlcevile aceste pre carele îl cheamă Kiupruliul. Deci împăratul îndată l-au adus, și l-au pus vezir, îndată au și pus de au strigat oaste, și pre altă parte au început a tăia capetele celor vicleni până i-au speriat, de au așezat toate zurbalele; și au rămas vezir lăudat la turci, precum s-au văzut și se vede și până astăzi neamul lui. Iară Ghica-Vodă, intrând în țarigrad au nimerit la Kapikihăile moldovenești de au slujit; apoi au venit la Moldova cu neguțitorie; apoi la Vasilie-Vodă tot de un neam arbănaș, și vrând și Dumnezeu, au agiuns de au fost Kapi-Kihale la Țarigrad, și vornic mare aice în Moldova. Deci, tâmplându-se atunce, la vremea lui Gheorghe Ștefan Vodă, de au fost la Poartă cu alți boieri, vezirul văzându-l l-au și cunoscut cine este, iară Ghica-Vodă nu-l cunoștea pre vezirul. Deci, vezirul Kiupruliul au și chemat pe haznetarul lui și i-au zis în taină: „Vezi cel boier bătrân moldovan ce stă la divan să-l iei și să-l duci la odaia ta, până s-a ridica divanul, și apoi să-l aduci la mine în taină că-mi trebuiește”. Iară Ghica-Vodă, după ce-l luase dintre ceilalți boieri, se speriase tare că nu știa povestea ce este; și după ce sau ridicat divanul și l-au dus la vezirul, l-au întrebat vezirul ce om este,</p>
               <p>Pe fundul acesta întunecat strălucesc, de-a pururi slăvite, numele celor dintâi cărturari ai noștri: Ureche, Miron și Nicolai Costin, Neculce, Cantemir, în Moldova; călugărul Mihail Moxa, Constantin Căpitanul (Filipescu), Radu Greceanu, în Muntenia.</p>
               <p>În anul 1660 e o așa secetă și uscăciune în toată Moldova, că nu se zărește frunză pe copac, și drumurile nu se mai osebesc de țarine, și vitele mor pe câmp, și oamenii mănâncă papură uscată, de unde i s-a și tras porecla de „Papură-Vodă” domnului de-atunci, noului domn ștefăniță, un copilandru de vro 16 ani, fecior lui Vasile Lupu.</p>
               <p>În anii următori a fost, chipurile, belșug și s-au făcut de toate; da ce folos? Că domnii ce se perindară ca: Eustațiu Dabija „ce bea vinul cu oala”, și Iliaș-Vodă ce nici limba țării n-o știa, și mai ales Gheorghe Duca , vestit pentru patima banilor — se năpusteau lacomi asupra țării, și mai rău decât lăcustele prefăceau belșugul în foamete.</p>
               <p>„<hi rend="italic">Că era țara plină de oameni, și cu hrană și cu agonisită bună. Iară în al treilea an al domniei lui, în anul 7180 (1672) ridicatu-s-au hânceștii cu toții orheienii și lăpușnenii cu oaste asupra lui, pentru urâciunea grecilor ce adusese pre muți de la Țarigrad, și mai ales </hi>
                  <hi rend="italic">pentru Cupărești ce erau aice în țară. Deci viind Hâncul și cu Durac și de unde este, și au zis: „Cunoaște-mă pre mine, au ba?„ Iară GhicaVodă s-au spus de unde este de locul lui, iară a cunoaște pre vezirul Kiupruiul, s-au spus, și au zis: „ții minte ce am vorbit când veneam amândoi pre cale? și au zis: de ai uitat tu, dară eu n-am uitat: și iată că te voi face domn în Moldova; numai să taci mulcum„. Iară GhicaVodă au și mers de i-au sărutat mâna, și s-au rugat atunci pentru stăpâne-său să-l lase să fie domn, să nu-l mazilească. Iară vezirul au răspuns: „acum deodată îl las să fie: iară mai pre urmă cuvântul meu gios nu-l voi lăsa; ce te voiu face pre tine„. Și pe urmă chemând la Poartă pre Gheorghe Ștefan Vodă să meargă, au pus pre Ghica-Vodă domn în Moldova, după cum scrie letopisețul. Așa au fost povestea ieșirei celor doi oameni, Kiupruliului vezirului și Ghică-Vodă: că unde este voia lui Dumnezeu se biruiesc toate firele omenești.”</hi>
               </p>
               <p rend="italic">Ion Neculce (O samă de cuvinte)</p>
               <p>Pe vremea aceea turcii purtau război cu polonii și noi trebuia să hrănim oastea-mpăratului. Domnul căruia pașa îi poruncea ca unei slugi, și-l amenința cu bătaia, trebuia să-ngrijească de drumuri, de poduri, de fân, de conace, de toate ­ și cât se vânturau turcii prin țară și pe la hotare, nici el, nici boierii, nici norodul nu mai aveau chip să răsufle de sălbătăciile lor.</p>
               <p>Și când plecau turcii, veneau tătarii, și când plecau tătarii veneau leșii — iar grecii forfoteau în toate părțile, negustorind și sufletul din om, vânzând și cumpărând de la țolul săracului pân' la mitra vlădicilor și pân' la coroana domnilor.</p>
               <p>De patru ori și-a cumpărat coroana Duca-Vodă. Se spuneau basme de bogățiile lui. Și cum a sfârșit-o!... Ridicat de la masă, chiar în ziua de Crăciun, din porunca lui Petriceicu-Vodă, batjocorit, despoiat până și de hainele de pe el și trimis surghiun în Polonia, unde-a și murit.</p>
               <p>„Când îl duceau pe drum, zice Ion Neculce, îl pusese într-o sanie cu doi cai, unul alb și unul murg, și cu hamuri de tei, ca vai de dânsul, ocări și sudălmi de auzea cu urechile; și alungând spre Suceava la un sat, au poftit puțintel lapte să mănânce; iară femeia, gazda, i-au răspuns: „N-avem lapte să-ți dăm, că au mâncat Duca-Vodă vacile din țară, de l-ar mânca viermii iadului cei neadormiți!” Că nu știa femeia aceea că este singur Duca-Vodă; iară Duca-Vodă, dacă au auzit așa, au început a suspinare și a plângere cu amar”.</p>
               <p>Soția lui, doamna Nastasia, s-a măritat la bătrânețe c-un grec șiret de la Constantinopol, care, după ce i-a luat toți banii, a lăsat-o pe drumuri „săraca și ocărâtă, de voroava oamenilor și cu o casă plină de copii”, spune cu jale dulcele povestitor al acelor zile amărâte. Sardarul aice în Iași, cu toate oștile, strigau să-i prinză pre greci să-i omoare. Fugit-au toată boierimea, care încotro au putut. Iară Duca Vodă, văzând că s-au râdicat atâta țară asupra lui, au ieșit din curtea domnească cu toată casa lui, șiau purces în gios pre iaz; iară hâncești au intrat în curtea cea domnească și prin casele boierești și neguțitorești, prin târg, stricând și jăcuind, și prinzând pre greci; pre câți i-au găsit, pre toți i-au omorât. Ion Neculce</p>
               <p>De-atunci, de la răscoala hânceștilor, a rămas și vorba: „Vodă da și Hâncu ba!”.</p>
               <p>Către sfârșitul veacului al XVII-lea turcii sunt biruiții de nemți sub zidurile Vienei, și de aci-ncolo puterea lor în Europa începe să scadă. Asupra țărilor române se-ntind din ce în ce mai lacome și mai hrăpărețe mâinile vecinilor. Le vor și nemții care-au smuls Buda, c-o bună parte din Ungaria, de la turci, — le vor și leșii al căror crai, trufașul Sobiețchi, bate cetățile fără apărare-ale Moldovei, ca să-și arate puterea, — le vor tătarii, al căror han mereu le cere sultanului, pentru cei doi fii ai lui, — le vrea și Rusia, care găsește că pacea de la Carlovitz dând Austriei Ungaria, Ardealul și Croația, ridică stavilă-n cale-i o împărăție prea puternică. Și câți le mai vor dinlăuntru, dintre boierii stârniți de prea multă bogăție, dintre marii postelnici, dintre domnii care, îndulciți cu stăpânirea unei țări, jinduiesc și la cealaltă. Așa Constantin Brâncoveanu, domnul Munteniei, (nepot fostului domn Șerban Cantacuzino, prietenul nemților După multe târguieli de toate felurile se pune capăt războiului dintre creștini și turci, prin pacea de la Carlovitz, ale cărei dezbateri începute încă din toamna anului 1688, prin marele dragoman al Porții Alexandru Mavrocordat, iau sfârșit de abia la 26 ianuarie 1699. De la bătălia de la Mohaci care-a adus îngenuncherea Ungariei au trecut 173 de ani. Aproape tot ce-au cuprins turcii cu armele în vremea asta, li s-a luat înapoi cu pacea de la Carlovitz. „...iară Kara-Mustafa vezirul, luând oștile, s-au dus drept la Viena Austriei, unde e scaunul împăratului nemțesc, și au început a bate de toate părțile cetatea; iară pe tătari i-au slobozit să prade, și au mers cale de trei zile dincolo de Viena, toate arzând, prădând și robind. Și fiindcă nemții nu știau năravul tătarilor nu fugea, și așa foarte mulți au venit și Constantin Cantemir al Moldovei, tatăl marelui cărturar Dimitrie Cantemir, se pârăsc și se sapă mereu unul pe altul: ci banii Brâncoveanului se dovedesc la Stambul mai tari chiar și decât grecii lui Cantemir. Dealtfel amândoi gospodarii stau sub ascultarea sultanului, și boierii care-ncearcă s-abată pe altă albie destinele țării, plătesc adesea cu zilele lor asemenea ispită. Cel mai de frunte scriitor al vremii, cronicarul Miron Costin, împreună cu frate-său Velicico, buni prieteni polonilor, sunt uciși din porunca domnului, după îndemnul boierilor credincioși turcilor. Și faptul că-n Muntenia a putut Brâncoveanu să domnească douăzeci și cinci de ani, se datorește nu numai banilor lui ce păreau că nu se mai sfârșesc, dar și supunerii pe care o arăta padișahului. robi la tătari. Leopold împăratul văzând această nevoie mare ce venise asupra țărilor lui și necrezându-se numai oștilor sale, au trimis poloni de au cerut agiutoriu. Deci până au venit polonii, turcii așa bătea cetatea cât gândea dinlăuntru să o dea acum în mâinile turcilor. Fără Șerban și Duca domnii românilor avea corturile sale despre Dunăre, și avea poruncă de la vezir să facă pod peste Dunăre; ci ei lucra încet ca doară mai curând ar veni oastea creștinească să duduie pe spurcații turci, care erau aduși de unguri împotriva împăratului celui creștinesc. Afară de aceasta Șerban-Vodă pre ascuns se înțelegea cu nemții prin cărți, și odată au vrut pre un pater iesuit mult timp ascuns în codrul său, și când mai voia nemții să dea cetatea, trimise pe iesuit de le spuse, bărbătește să se apere încă patru ceasuri, că turcii gată iarbă de pușcă sau primul și vor înceta de a bate până li se va aduce, și au ridicat Șerban-Vodă și o cruce de lemn de stejarii întru pomenirea sa și a tuturor românilor, care mult se muncea și se ruga lui Dumnezeu ca în anul 1711, când Petru cel Mare își îndreaptă privirea și spada spre Constantinopol, Brâncoveanu socotind că rușii au să fie biruitori se dă de partea lor. Se dă, și nu se dă: cum e mai rău, Om „cu două socoteli”, el stă cu oastea și cu inima la mijloc, îngrijat, nedumerit încă... Rușii sunt învinși în bătălia de la Stănilești. Dumitru Cantemir, domnul Moldovei, care fusese cu ei, acesta pre față , scapă, ca prin urechile acului,</p>
               <p>Îndată după încheierea tratatului cu Petru cel Mare domnul obștește-n toată țara pasul acesta: „Noi Dimitrie Cantemir din mila lui Dumnezeu domnul țării Moldovei către mitropolitul, episcopii, boierii, căpitanii și toți slujitorii pământului moldovenesc facem știut că întru cât dușmanii creștinității, turcii, n-au respectat tratatul încheiat de predecesorul nostru Bogdan, prin care țara se obliga a plăti sultanului numai 4000 de galbeni, 40 de cai și 24 de șoimi pe an, și au introdus în Țara Moldovei tot soiul de asupriri, dărâmând sau ocupând cetățile ei, învoind tătarilor a o prăda, luând în robie pe fii și soțiile noastre spre a-și face râs de ele, sporind pe fiece zi tributul până la așa grad că au devenit cu neputință de răspuns, noi ne-am unit cu împăratul milostiv și credincios al Rusiei, Petru Alexievici, care au ridicat arma spre a mântui pe creștini din jugul robiei mohametane. Prin urmare tot omul din această țară să ia armele spre a-i veni în ajutor, căci care nu va urma astfeliu îi se vor confisca averile”. Boieri și norod, dar mai ales tagma bisericească întâmpina cu bucurie și cu mari speranțe de mântuire vestirea acestui pas: „Rusul își face cruce ca noi”, își zic bieții români. Vai, nu știu cât vicleșug, și câtă sălbatecă lăcomie se pot ascunde sub evlavia unei cruci!... să nu ia turcii cetatea de la creștini... pre carea cruce au scris... înălțarea crucii este ținerea lumii. Crucea e podoaba bisericii. Crucea baza împăraților, Crucea întărirea credincioșilor, Crucea mărirea îngerilor și rana dracilor. Noi șerban Cantacuzenul din mila lui Dumnezeu prințul Moșteanul și domnul țării Muntenești am ridicat crucea aceasta... întru veșnică pomenirea noastră și alor noștri, pe vremea când vezirul Kara-Mustafa-Pașa ocolise Beciul din Austria de gios în 12 septemvrie din anul 1683. Călătoriule adu-ți aminte că vei muri”. Din Hronica românilor de Șincai</p>
               <p>De la Șerban Cantacuzino a început să se cultive porumbul în țară la noi. de urgia turcilor, și fuge-n Rusia, unde trăiește în mare cinste la curtea țarului. Căci e un scriitor vestit, și unul din cei mai învățați oameni din Răsăritul Europei.</p>
               <p>Brâncoveanu domnește încă trei ani, mereu neliniștit, bolnav de griji — mărirea lui fiind din acelea care se pot pierde. Și-n adevăr de ce i-a fost frică n-a scăpat.</p>
               <p>Într-o dimineață din primăvara anului 1717, vine aga Mustafa, îl ridică din scaun și, ca pe un făcător de rele, îl duce, împreună cu toți ai lui înaintea sultanului; mustrări, închisoare, chinuri, pentru a-și mărturisi averile câte și pe unde sunt, — până ce, în sfârșit, banii și stăruințele noului domn, Ștefan Cantacuzinio, izbutiră pe deplin: în ziua de 15 august, pe una din piețele de pe malul mării, față fiind padișahul și marii împuterniciți ai țărilor apusene, hangerul gealatului, din cinci fulgerări, făcu să cadă-nsângerate cinci capete de om: îngenuncheați la rând, cu mâinile legate la spate, osândiții, își primiră moartea frumos; întâi căzu capul Văcărescului, ginerele lui Brâncoveanu, apoi al lui Constantin, cel mai mare dintre feciori, apoi al lui Radu; iar când veni rândul lui Matei — copil de 16 ani — acesta, înfiorat, se uită rugător în juru-i, ca și cum ar fi căutat un ajutor, o mântuire — ochii nefericitului părinte se umplură de lacrimi — și cele două suflete se-mbrățișară pe veci în scăpărarea celei din urmă priviri. Peste câteva minute cinci trunchiuri pline de sânge erau aruncate-n mare; iar capetele -înfipte-n prăjini și purtate pe ulițele orașului, ca să le vadă norodul și să se cutremure de puterea-mpăratului.</p>
               <p>„Hai, lume — oftează povestitorul acelor vremi — cum se înșeală oamenii și nu se pot sătura de dragostea ta, și la ce sfârșit îi aduce pe cei ce urmează voiei tale? Cu adevărat fum și umbră, visuri și păreri este cinstea lui!”</p>
               <p>Înfricoșata priveliște a celor cinci îngenuncheați, cu mâinile legate la spate și cu capetele-ntinse spre tăiere, înfățișează toată umilința și-ntunecata-nvăluire a țărilor române din zilele acelea.</p>
            </div>
            <div type="div2">
               <head>Sub fanarioți</head>
               <epigraph>Să nu dea Dumnezeu omului cât poate răbda.</epigraph>
               <p>Cu Dimitrie Cantemir în Moldova și cu Ștefan Cantacuziono în Muntenia se încheie șirul domnilor pământeni. De aci-ncolo sultanul trimite de-a dreptul pe cine vrea el, fără să mai întrebe pe boieri, fără să mai ție socoteală de datinile țării, ori de glasul vechilor așezări. Se va amesteca din când în când și câte un român printre atâția greci, dar nu se va cunoaște dintre ei. Lucrurile s-au petrecut așa, că nici măcar nu s-a simțit zdruncinul schimbării.</p>
               <p>Dimitrie Cantemir domnise numai șase luni. Frica de turci l-a gonit în Rusia de unde n-avea să se mai întoarcă și unde bucuros și-ar fi dus și țara de i-ar fi stat în mână. Vremile de mai târziu au dat scriitorului slava, de care domnul nu s-a putut învrednici.</p>
               <p>Ștefan Cantacuzino se lăcomise la tronul lui Brâncoveanu, mai mult de patima banilor decât de mila și dragostea țării.</p>
               <p>„N-au rămas episcop, rostește glasul vremilor, n-au rămas egumen, călugăr, neguțător, boieri mari și mici, care să nu fie de dânsul jăfuiți și prădați”. Când, bănuit de legături ascunse cu nemții, e prins de turci, e prins de turci, dus și ucis la Țarigrad și el împreună cu tatăl său Constantin (26 mai 1716, toată țara vede în această pedeapsă o răsplată de sus, pentru cel ce-a uneltit pieirea Brâncovenilor.</p>
               <p>Șirul domnilor fanarioți în amândouă țările îi deschide Nicolae Mavrocordat: el se așează mai întâi în Moldova, pe la jumătatea lui noiembrie 1711, sărbătorit de boieri a căror limbă n-o știa, și care-s prea fericiți, că stau la masă cu fiul dragomanului turcesc, ajuns în scaunul lui Ștefan, și nici se mai întreabă de unde-i pâinea pe care-o frâng pe masa de praznic, „și foarte s-au bucurat într-acea zi toată curtea, și s-au sculat boierii de la masă, de au giucat în casa cea mare, că acolo se pusese masa...” Apoi, după cinci ani de domnie-n țara tot mai săracă a Moldovei, pentru credința lui neclintită față de turci — de turcii stăpâni — e înaintat la scaunul mai bănos, al Munteniei, în locul lui Ștefan Cantacuzino.</p>
               <p>Grecul deschide poarta binișor, zâmbește blând ochilor neliniștiți, netezește cu milă amestecată cu teamă fruntea celui obidit, și când vede cât de supusă și de blândă-i turma ce i s-a dat în seamă, își scoate frumușel foarfecele și s-așează pe tuns. Mai din ușor, mai cu fereală decât mulți dintre voievozii pământeni, și gândindu-se și la nevoile țării, căci era om cuminte dealtfel, stăpân patimilor lui, și foarte priceput în trebile domniei. Așa că în limpezișul unor timpuri mai așezate, ar fi fost — cu toată firea lui de grec — un bun stăpân și oblăduitor pământului acestuia. Dar era o mânie de valuri pe-atunci, că-i de mirare cum de se mai ținură bietele noastre țări!</p>
               <p>Se ridicase o împărăție nouă la miazănoapte. Petru cel Mare biruise la Pultava pe Carol al XII-lea, regele Suediei, își lărgise hotarele din Marea Caspică până-n Marea Baltică, și plănuia să-și mute scaunul din Moscova la Constantinopol, care trebuia, firește, să ia numele de Țarigrad — „orașul țarului”. „Războaie mari purtau întunecimi de oști peste pământul nostru, nimeni nu mai era stăpân pe lucrul lui, — la dus și la-ntors, creștini și păgâni, biruiți și biruitori, ca sălbaticii dădeau busna prin casele oamenilor, prin biserici și prin mânăstiri de jefuiau tot ce găseau, și vite și robi luau, ca dintr-o țar' a nimănuia.</p>
               <p>Voievozii, supuși credincioși ai padișahului, nu mai însemnau nimic. Boierii erau dezbinați: unii trăgeau spre nemți, alții spre ruși, din ce în ce mai puțini spre turci, spre care tot mai lacome se-ntindeau peste noi brațele muscalului. Și leșii ne săpau. Tătarii ne prădau mereu; și oaste nu mai aveam, și nici un viteaz nu se mai ridica să ne apere. Ne apărau doar munții — cetatea neatârnării noastre.</p>
               <p>Trei împărății se băteau pe noi; iar când se hotărau să facă pace, rușii cereau Moldova, nemții Valahia — cârjile de aur ale bătrânei Turcii — și luptele reîncepeau.</p>
               <p>Numele domnilor, ca și faptele lor, se amestecă în pulberea acelor lupte. Ei vin și se duc din porunca sultanului, și în bogățiile pe care le agonisesc văd viitoarele domnii, pentru ei sau pentru ai lor.</p>
               <p>Constantin Mavrocordat, fiul celui dintâi gospodar fanariot, domnește, între anii 1730—1763, de șase ori în Muntenia și de patru ori în Moldova. Câți bani „de haram”, cum zice turcul, i-or fi trecut prin mână! Și câtă jale, câte schingiuiri și bătăi pân' la sânge și pân' la moarte, înfățișau banii aceia!</p>
               <p>Domnii sunt încunjurați de greci, biserica e împănată de greci, — școlile, puține câte sunt, dregătoriile, negoțul — toate cheile vieții noastre sunt în mâinile grecilor, și toate se vând: slujbele, egumeniile, strângerea birurilor, care de mult nu mai au nici o măsură — domnul însuși vinde la mezat mânăstirile domnești. Boierii și clerul se mai „chivernisesc” ei — dar de țăran e greu, că nu i-au mai rămas decât brațele, și nici pe acelea nu-i stăpân.</p>
               <p>Când pacea de la Pasarovitz (1718) dă nemților Oltenia, pe care pacea de la Belgrad (1739) avea să ne-o întoarcă îndărăt, dregătorii lor, trimiși ș-o ia în stăpânire, rămân umiliți de sălbăticia în care trăiesc oamenii, într-o țară așa de mândră și bogată. Corăbiile turcilor încarcă toamna tot rodul pământului.</p>
               <p>Sub Ion Mavrocordat — cel mai lacom și mai asupritor dintre toți domnii pe care ni i-a trimis Fanarul — văcăritul ajunge să se ia de trei ori pe an, încât oamenii încep să-și ucidă vitele ca să-și mai scurteze din cele dări. De atunci o fi rămas cântecul: Cine are patru boi Capu-i urlă de nevoi. Eu că n-am nici o pereche -Pun căciula pe-o ureche!</p>
               <p>Pe vremea asta de cumplită ananghie, își întinde Rusia mrejele ei asupra țărilor noastre. Puternică, lacomă, vicleană, ea zice că ridică spada „în numele Mântuitorului și al creștinătății”, și cheamă la sânul ei, sub înalta ei ocrotire toate popoarele „drept-pravoslavnice”. Turcii înțeleg, printr-un fel de presimțire mai mult, că cel mai mare vrăjmaș al lor e muscalul, și-n ura de moarte a celor două împărății se cumpănește, pentru mai bine de-un veac, soarta țărilor române.</p>
               <p>Gospodarii acestei vremi se schimbă tot mai repede; căci tot mai mult se teme sultanul să nu-i tragă rușii în partea lor. Ei își deschid drumul la domnie de obicei prin slujba de dragoman al Porții; pe-acolo trec și puținii pământeni ce mai întrerup doar cu numele șirul domnilor fanarioți.</p>
               <p>Turcii se încred din ce în ce mai puțin în români. Ei se tem, pe vremea asta de neastâmpăr, să nu se ridice vrun Ștefan. Vrun Mihai. Cea mai mică bănuială aduce mazilirea voievodului, — uneori moartea lui. O șoaptă numai, la îngrijata Poartă, că domnul ar da rușilor ajutor pe sub mână — și pieirea lui e hotărâtă. De aceea nici nu poate fi vorba de-o gospodărie închegată. Câteva măsuri de îndreptare, ce se încearcă din când în când, țintesc mai mult la sporirea și strânsul mai ușor al dărilor, decât la buna și trainica îngrădire a țării.</p>
               <p>Muscalii sunt neadormiți, — ei caută în toate felurile să ademenească pe români și să-i tragă-în partea lor: iscoade, călugări, negustori, iconari, ostași cu vază, cutreieră Moldova și Muntenia, ispitind, împărțind bani, făgăduind marea și sarea bieților oameni buimăciți de nevoi, ce nu mai știu nici ei pe cine să creadă, încotro s-apuce. Mulți dintre vechii noștri boieri,</p>
               <p>și mai ales preoții, văd în puternica Rusie mântuirea neamului românesc! Ei trimit împărătesei Caterina a II-a soli din amândouă țările, cu smerite cărți de închinare: „Rugători cădem la urmele prea luminatelor picioarelor voastre”...</p>
               <p>„O, prea blagorodnică împărătească și prea milostivă stăpână a noastră, nu ne părăsi pre noi robii Măriei voastre cei de o credință, umbrește-ne!...”</p>
               <p>Aveau să vadă ei românii, curând după aceea, și multă vreme după aceea, cum știe să umbrească milostiva Rusie!</p>
               <p>Începând de la 1769 și până la 1774, cât ține războiul dintre muscali și turci, țările române — pe care însuși capul bisericii lor le cheamă la jertfă, „pentru proviantul împărăteștilor oști ce au venit spre apărarea noastră” -țările peste careși întinde Rusia larga ei aripă ocrotitoare, sunt împresurate și jefuite cu cea mai vajnică sălbăticie de înseși aceste împărătești oștiri, care se bat — zic ele — „pentru mântuirea neamurilor creștine de sub jugul păgânului”.</p>
               <p>Pacea de la Cuciuc-Cainargi (1774) desface Moldova și Valahia din strânsoarea ucigașă a brațelor muscălești, dă însă marii împărății creștine dreptul de a le... ocroti, de câte ori se va părea ei că sunt prea asuprite de necredincioși — un drept pe care dealtfel și-l luase ea singură de mai înainte, și-n care până și turcii văd ce se ascunde. — Austria, înțelegând că Rusia și-a retras gheara de pe deasupra, numai pentru a și-o întinde mai bine pe dedesubt, se grăbește a lua din vreme partea ei de pradă. Cu doi ani înainte se făcuse-mpărțeala Poloniei, dusă la pieire de înseși dezbinările păzitorilor ei. Austria încredințează pe turci că de halca ei ar ținea și Bucovina, o fărâmă de loc neînsemnată, pe care o ia numai pentru a îndrepta, cum a fost din vechi, „hotarul Pocuției”. Toată Moldova e un suflet ș-un strigăt în fața acestei nelegiuiri. Acolo-i Suceava și Putna cea sfântă, acolo-i cetatea de scaun și locul de veșnică odihnă al celui mai mare și mai slăvit voievod al ei. Dar cine s-audă dreptatea și cine să creadă durerea unei țări așa de mici!</p>
               <p>Domnul Moldovei, Grigore Alexandru Ghica, trimite o plângere la Poartă. Austria îl pârăște că-i unealta rușilor, — iar câteva mii de galbeni încheie târgul. Într-o seară din toamna anului 1777 sosește-n Iași un pașă — Ahmed-bei. El trage la „Conacul din Beilic”, se face bolnav, spune că trece la Hotin ș-ar vrea să vorbească cu domnul, pe care-l cunoaște de la Țarigrad. Ghica vine, însoțit numai de patru slujitori pe care-i lasă afară, îl găsește-ntins pe-o sofa și-i arată, din toată inima, părerea lui de rău că-l vede bolnav. Turcul e vesel, spune glume, întreabă de una, de alta... Cum stau așa de vorbă, Ghica scoate tabachera și i-o întinde: „Bun tabac ai, zice Ahmed, dar eu am și mai bun”. Și, bătând din palme, strigă „Tabac!” Opt ieniceri răsar ca din pământ. O luptă de câteva clipe, — unul din ieniceri e ucis, — apoi un gemăt adânc, sugrumat din cea din urmă durere, și frumosul trup al voievodului Moldovei, străpuns de lovituri mai multe decât cerea moartea, cade la picioarele „trimisului împărătesc”.</p>
               <p>Austria, veselă și mândră de-o așa deplină biruință, putea să-și înfigă liniștea zgripțorii ei în boiul Moldovei. Sabia lui Ștefan dormea lângă brațul ce nu se mai putea ridica să-și apere pământul!</p>
               <p>Și nu mijea o zare de lumină, în toată întunecimea aceea de vremi neîndurate. Un vânt de stricăciune suflă peste lumea întreagă. Nu mai era cinste, nu mai era omenie. A vicleni, a fura, a ucide mișelește era o putere. Frederic cel Mare, găsind la Lipsca tiparele de bani ale polonilor, pune să toarne-n cositor o sută de milioane de fiorini, pe care-i petrece-n Polonia lui drept bani adevărați.</p>
               <p>Domnii greci se azvârl asupra țărilor noastre cu lăcomia zorită a jefuitorului de călare, pe care-l ajung din urmă ceilalți flămânzi. Când cele trei împărății din jurul nostru se războiesc iar între ele, și-și vântură oștile și păcatele peste sărmanele țări fără nici o apărare, — ei se gândesc ce s-apuce mai repede, ce vicleșuguri să mai învârtească, și cum să-și aștearnă lor mai bine, și mai la adăpost.</p>
               <p>Neculai Mavrogheni ar da foc țării pentr-o zi mai mult de domnie. El înșeală pe turci, jurându-se că ține oaste multă care se bate vitejește pentru ei: și oastea aceasta e o adunătură de tălhari, tocmită pe jaf, în fruntea căreia el însuși merge de pradă casele boierilor și sfintele lăcașuri. În toamna anului 1787, pe când erau turcii în război cu nemții și cu rușii, acest Mavrogheni sparge zidurile Mânăstirii Cozia, o jefuiește și scrie la Constantinopol că, după o luptă crâncenă, biruind pe nemți, le-a luat în sfârșit o puternică cetate-a lor, care se cheamă Cozia. — Cozia lui Mircea!</p>
               <p>Țările române, de la care mereu se certau nemții cu rușii, când era vorba la-mpărțeală, scapă și de data asta. Pacea de la șiștov și cea de la Iași, pun capăt, în anul 1792, „războiului sfânt”, cum îi plăcea Caterinei a II-a să-l numească. Nemții se retrag din Muntenia și rușii din Moldova, — și unii și alții se retrag de nevoie. Un strigăt izbucnise din inima Franței, și regii pământului se cutremurară în vechile lor tronuri. Era marele strigăt al dreptății omenești, pe care-așa de demult o uitase lumea, încât înfățișarea ei care-n adevăr căpătase ceva din sălbătăcia fiarelor, o umplu de groază. Se prăbuși în flăcări și-n sânge coperișul putred al vechii clădiri feudale -popoarele, visătorii crezură că s-au năruit și zidurile. Veacul al optsprezecelea apunea în lumina de vrajă a celor mai mari speranțe ce-au încolțit vrodată în sufletul omenirii.</p>
               <p>Pentru țările noastre mântuirea era încă departe, și venea încet. La cârma lor se schimbă tot oamenii sultanului, foști dragomani, odrasle tot mai lacome din cele opt familii grecești , ce, vreme de-o sută de ani, se dușmănesc între ele de la împărțirea bogățiilor acestui pământ. Și oamenii aceia nu pot înțelege nici sufletul, nici nevoile neamului nostru. Câteva pravili, câteva îndrumări bune pe care le-au dat unii din ei, sunt rodul vremii, — ele cred din adâncul vieții noastre, cum cresc arborii din pământ, și e deajuns uneori ca domnul să nu le împiedice, pentru ca numele lui să rămâie binecuvântat poporului, deprins a vedea jaf și urgie de la cei de sus. Slujbele și bogățiile țării sunt pe mâinile străinilor, și boierii de baștină, mai toți, sunt încuscriți cu ei. Puținele școli ce s-au întemeiat, sunt școli grecești. În „casele mari” nu se vorbește decât grecește. La primiri, la zile de sărbători, domnii sunt lăudați în limba grecească... Se strică oamenii, se strică sufletul țării, mai scump decât toate bogățiile pământului ei. — De bântuirile de-afară, de dușmanii luptelor fățișe, scăpau românii mai ușor, — că-mbelșugarea holdelor și hărnicia brațelor întremau țara iute, și toate se ridicau la loc în câțiva ani de liniște. Dar de „răul din casă” — cum să te aperi, cui să te plângi, cu cine să te ajuți?</p>
               <p>Rămasă fără oaste, țara nu se mai poate apăra nici de băntuirile Pasvangiilor , care, sub ochii domnului, înmărmurit de groază, calcă orașele Olteniei, jefuind case și omorând oameni, ziua-n amiaza mare. Gloatele trimise de turci, ca să ne apere — să apere „grânarele de îmbelșugare ale împărăției musulmane” — trec și ele cu ceauși cu tot în rândurile vestitului Pasvan, și pradă fără nici o teamă. Mavrocordat, Ghica (arbănași greci), Calimah, Ipsilanti, Moruzi, Caragea, Șuțu și Mavrogheni. Pasvanoglu, vestitul pașă din Vidin, e un fiu de tâlhar; și-a făcut o bancă de haiduci, de răzvrătiți, și pradă olaturile turcești de pe lângă Dunăre. Se întărește-ntr-o cetate de pământ lângă Vidin, risipește cetele de poterași, ca și oastea ce vine-mpotrivă-i: sultanul, ca să-l potolească, îl face pașă. Aceasta-i mărește banda, și îndrăzneala Pasvangiilor nu mai cunoaște margini.</p>
               <p>Domnii, văzând slăbirea și dărăpănarea Turciei, încep să-ncline din ce în ce mai mult spre puternica Rusie, spre „soarele care răsare”, zic ei.</p>
               <p>Ies la iveală firele vechilor, iscusitelor uneltiri muscălești. Când sultanul mazilește, în anul 1806, pe Constantin Ipsilanti, domnul Munteniei, și pe Alexandru Moruzi, domnul Moldovei, rușii — ocrotitori — intră cu oaste-n amândouă țările și cer întoarcerea voievozilor în scaunele lor, căci nu se-mplinise cei șapte ani, cât era așezat acum veacul unei domnii. Poarta se supune: Mazilii își recapătă caftanul. Oștile rusești însă nu se retrag, și războiul — focul ascuns sub cenușa vremelnicilor învoieli — izbucnește iar. Luptele — hărțuieli mai mult — se trăgănează aproape cinci ani, când pe pământul nostru, când în jurul hotarelor noastre. Și-n toată vremea muscalii se fac stăpâni pe-amândouă țările: sălbăticia cu care te jefuiesc, muncile, bătăile și nelegiuirile pe care le-ndură poporul de la acești pravoslavnici creștini, întrec marginile oricărei închipuiri omenești. O ceată de bătrâni vin de se jeluiesc generalului Kutuzoff de cruzimile oștirii lui, și când îi spun cu durere de bieții români că nu le-a mai rămas nimic, nici cenușa din vatră, acesta le răspunde aspru: „le voi lăsa lor ochii spre a plânge”.</p>
               <p>De câte ori încep tocmelile de pace, rușii cer Moldova și Valahia, de care turcii se țin cu încleștarea desperatului ce simte prăpastia sub el. Vârtejul întâmplărilor din Apus grăbește însă ruperea târgului. Napoleon cel Mare își îndreaptă spre Rusia biruitoarele-i steaguri.</p>
               <p>În ziua de 24 mai 1812 se-ncheie pacea de la București, pace în care banii și uneltirile rușilor se arată cu mult mai tari decât armele lor.</p>
               <p>Din trupul sărmanei Moldovei se mai rășlui o parte: Prutul — „râu blestemat” de-atunci — se făcu paloș în mâna muscalului, și spintecă-n două mândra moșie a lui Ștefan cel Mare.</p>
               <p>Îndată, după ridicarea oștilor împărătești, se-ncinge-n toată țara o foamete ș-o ciumă năprasnică, de mureau oamenii pe drumuri, — vestita ciumă-a lui Caragea, unul din cei mai lacomi domni ai Munteniei, despre care se spune că și-a cumpărat firmanul cu patru milioane de ei. Pentru a putea jefui în liniște, Caragea se pune bine cu boierii, ademenindu-i cu tot felul de slujbe și de îngrădiri, și statornicind prin glas de pravilă chiar — în condica lui de pravili, — ca toată povoara dărilor s-apese numai asupra norodului.</p>
               <p>Înfricoșat el singur la urmă de jaletea țării și de vâlva bogățiilor lui, părăsește domnia și se duce să trăiască-n frumoasa Italie.</p>
               <p>Îi urmează Alexandru Șuțu, cu sprijinul rușilor, care de obicei costă mai scump și e mai înșelător decât al turcilor.</p>
               <p>Moldova, chip, are parte-n vremea asta de-un domn mai cu milă. În cei șapte ani împliniți (1812—1819) ai lui Scarlat Calimah, s-așează o viață mai legată și mai spornică pe bucățica de pământ ce i-au mai lăsat-o nesăturații de pământ. După acest bun gospodar de la care, între altele, rămâne țării și o înțeleaptă alcătuire de pravili, vine Mihai Șuțu, rudă cu Alexandru Șuțu din Muntenia.</p>
               <p>Cu el, cu acești doi greci din neamul lui Șuțu, se încheie — pentru vecii vecilor — întunecosul șir al domnilor fanarioți, început cu Nicolae Mavrocodat la 1711 în Moldova, și la 1716 în Muntenia.</p>
               <p>A fost o noapte cumplită aceea, — în istoria vieții noastre, — una din acele nopți care pregătesc moartea popoarelor bătrâne, „În ce chip când se apropie de ziuă încep a cânta cocoșii, și jigăniile temându-se să nu le apuce lumina zilei prin locuri primejdioase pentru dânsele, fug de se ascund în vizunii, într-acest chip și Caragea petrecând, ca întunericul nopții în cei cinci ani trecuți ai domniei lui slobodă hiară nesățioasă, hrăpind din țară și fățiș și curmeziș și dosiș, întru al șeselea începând a se lumina de ziuă, adică a se descoperi ale lui fapte toate, se temu nu atât de mazilie, fiindcă sorocul de șapte ani ai domniei după trataturi se împlinea, cât de capul lui, căci simțise că Poarta are socoteală a-l pierde, își chivernisi scăparea vieții pri fugă din scaun la alte curți străine cu toată familia”.</p>
               <p>și-mbătrânesc fără de vreme pe cele tinere. Ș-un noroc mare a fost că n-a străbătut mai adânc amestecul de sânge, otrăvitoarea încuscrire pe care s-au încercat împrejurările s-o puie între tinerețea curată și neștiutoare a românului, și bătrânețea ostenită, vicleană și plină de stricăciuni a celei mai putrede rămășiți din vechiul neam al grecilor.</p>
               <p>Au rămas în casele boierești, în zarva orașelor împestrițate și pururea iubitoare de prefaceri, acolo au rămas și limba, și portul, și obiceiurile subțiri ale grecilor. În satele depărtate, în largul câmpiilor pe liniște, ca și-n strâmtorile munților pe vifor, aceeași opincă a însemnat urma trăiniciei noastre de-a lungul vremilor nemilostive, ș-același suflet cinstit și bun și-a rostit gândul, în aceeași bună și cinstită limbă strămoșească.</p>
               <p>Și de-a încremenit pana, de-atâtea-nvăluiri, în mâna cronicarului de la oraș, — din ce în ce mai cu foc a plâns în luncă obida păstorului rămas adesea fără turmă, din ce în ce mai răspicat ș-a destăinuit, în graiul sfânt al doinei, sufletul cel neschimbător al țăranului.</p>
               <p>Departe, ca din adâncimi de vremi, răsună înduioșat un glas de bucium. Se rumenesc încet crestele munților. E primăvara-n aer, și primăvară-n inimi.</p>
               <p>Și tot mai înviorat, tot mai larg s-aud chemările de bucium.</p>
            </div>
            <div type="div2">
               <head>În zorii mântuirii</head>
               <quote>Mucenicii sângelui tău n-au zile oare?: „Și Domnul va scula pe unul din voi, care va așeza pe urmașii voștri iarăși în libertatea și puterea lor...”<lb/>Cântarea României</quote>
               <p>Țările Apusului își căutau hotarele învălmășite. Pământul fumega încă de sângele războaielor lui Napoleon I. În Răsărit, se numărau zilele bătrânei, putredei împărății Musulmane. Austria și Rusia, deopotrivă de lacome, își făceau socotelile moștenirii. Popoarele asuprite suflau în scânteile aruncate de „Revoluția cea mare” ce luminase cu flăcările ei sfârșitul veacului al XVIII-lea. Serbia se zvârcolea în sângele eroilor ei, strigând, că „moartea-i mai dulce decât robia”, iar Grecia trecea, de la „Clefții”, și „Palicarii” codrilor, la oastea hotărâtă e Eteriei, ai cărei vitejii izvorau din toate orașele mari ale Europei.</p>
               <p>În fruntea acestei mișcări se puse Ipsilanti, maior în armata rusească, și fiul fostului domn Constantin Ipsilanti. El își alcătui în Basarabia un început de oaste, și-n februarie, anul 1821, intră în Moldova, ca-n țara lui. Mihail Șuțu, domnul de-atunci, salută în el pe „liberatorul Greciei”. — Mitropolitul Veniamin îi încinge sabia și-l binecuvântează în biserica Trei Ierarhi. Crainici alergau în toate părțile să cheme la arme. Se zvonise că vine din urmă oastea rusească.</p>
               <p>Boierii și norodul, pentru orice întâmplare, încep a se cărăbăni spre întăriturile munților.</p>
               <p>Eteriștii omoară-n Iași pe toți turcii care le cad în mână, și pleacă-nainte, spre capitala celuilalt Șuțu. În drumul lor jefuiesc țara. Cuvântul zavera, care vroia să spuie că răscoala lor e pentru dreptate și pentru lege, ajunge să-nsemne în mintea poporului groaza și urgia sălbătăciei omenești.</p>
               <p>De data asta însă, suferințele găsesc paharul plin și spre uimirea tuturora, se descopere că și răbdarea românului areun sfârșit. Ca o coamă de leu se-nfioară șirul codrilor noștri, din Vatra Dornei până-n plaiurile Gorjului, și într-un freamăt se lasă pânza de vale Oastea Dreptății, sufletul țării ce nu mai poate răbda.</p>
               <p>Grecii, care se credeau stăpâni pe pământul nostru, unde dominau ai lor de-atâta vreme, grecii care vroiau să ne ia cu de-a sila în răzmerița lor, în goala răscoalei lor, grecii noștri căzură-n focul ce singuri și-au aprins.</p>
               <p>În Moldova ridicară satele-mpotriva lor boierii din țara de Sus, Gherghel și Istrati de la Zvorâștea, și Spătarul Sturza, ispravnicul Neamțului. Și, cum furia mulțimii nu mai vede și nu mai alege, au pierit și din boierii pământeni în vânătoarea aceea de greci.</p>
               <p>În Muntenia, sufletul mișcării e Tudor Vladimirescu, fecior de moșnean, din mândrul ținut al Gorjului. Pe când Ipsilanti înaintează cu liota lui spre București, Tudor trece Oltul cu 25 de panduri, să „ridice țara”. În vremea asta moare Alexandru Șuțu, domnul Munteniei; al Moldovei fugise-n Rusia. Turcii dau fostului gospodar Calimah firman pentru amândouă țările, a căror domnie, pe vâlvoarea asta, cam frigea. Scarlat Calimah nu se apropie — ci trimite doi caimacami să-i ție locul.</p>
               <p>Sub steagul lui Tudor se strâng toți asupriții, ceea ce-nseamnă tot poporul muncii și al birului. Răscoala e împotriva tuturor asupritorilor, „veri din ce neam ar fi balaurii care i-au înghițit de vii, căpeteniile lor, atât cele bisericești, cât și cele politicești”, cum așa de frumos lămurește „Domnul Tudor” în chemările lui scrise norodului. Vin și din boierii cu durere de țară, în tabăra lui Vladimirescu... vornicului Văcărescu, trimis de căimăcămie să potolească pe „răzvrătiți” cum va ști el mai bine, Tudor îi scrie: „ci pre semne dumneata pre norod, cu al cărui sânge s-a hrănit și s-a poleit tot neamul boieresc îl socotești nimic și numai pe jefuitorii îi numești patrie; și cum nu socotiți că pre mine mă categorisește numai tagma jefuitorilor, iar pe jefuitori îi categorisesc toate neamurile! Dar cum nu socotiți dumneavoastră că patria se cheamă norodul, iar nu tagma jefuitorilor; și cer ca să-mi arăți dumneata ce împotrivire am arătat eu asupra norodului? Că eu alta nu sunt decât numai un om luat de norodul cel amărât și dosădit din pricina jefuitorilor, ca să le fiu chivernisitor în treaba cererii dreptăților, iar tagma jefuitorilor, căci nu le place una ca aceasta, a ridicat arme de moarte asupra patriei și a ticălosului norod”. Mitropolitul Dionisie Lupu, Ilarion episcop de Argeș, vornicul Grigore Băleanu, vornicul Mihail Manu, vornicul Iordachi Slătineanu, vornicul Neculai Golescu, logofătul Scarlat Grădișteanu, Scarlat Câmpineanu, Filipescu Vulpe, Neculai Văcărescu, Mihai și Grigore Filipescu, Ștefan Bălăceanu și alții.</p>
               <p>Pentru-ntâia oară vorbeau durerile neamului întreg, prin gura unui sol al dreptăților lui.</p>
               <p>Spre București înaintau acum două răscoale. O parte din boierime, îngrozită, plecă peste hotar. La 16 martie Tudor intră în București în fruntea unei oști de vro cinci mii de oameni și peste câteva zile primește solia și cartea de jurământ a celor 56 de boieri, cu arătare lămurită „că pornirea dumnealui slugerului Tudor Vladimirescu nu este rea și vătămătoare, nici în parte fieșcăruia, nici patriei, ci folositoare și izbăvitoare, pe care ca pre unul de binele țării voitor și de trebuință obștiei norodului l-am primit toată politia București cu drag și cu brațele deschise, și-i făgăduim sub jurământ că niciodată nu vom cugeta împotriva vieții și a cinstei lui”.</p>
               <p>La 25 martie sosește și Ipsilanti: Puțină oaste de pază ce se află în București, fiind sub căpitani greci, trece la eteriști; Ipsilanti stăruie să-l atragă și pe Tudor — acesta-i răspunde limpede: „În Grecia-i locul grecilor, în Țara Românească al românilor”. De-aci — ură de moarte.</p>
               <p>Zvonul că vin turcii hotărăște pe răsculați să se retragă din capitală. Ipsilanti o ia spre Târgoviștea. Tudor spre Pitești. Pe drum, el pedepsește aspru pe toți cei dovediți c-au jefuit. În oastea lui de strânsură sunt mulți bulgari și sârbi, care-au intrat între răsculați numai pentru prădăciuni și omoruri. Tudor îi strășnicește, fără nici o cruțare. Își face dușmani — știe; dar „de când a îmbrăcat cămașa morții, cum zice el, nu se mai teme de ea, ci o așteaptă-n fiecare zi”. Și iat-o că sosește.</p>
               <p>Într-o seară de mai, cum sta el în tabără, sfătuind cu ai lui, se pomenește cu Iordachi, căpitanul lui Ipsilanti, însoțit de câțiva greci înarmați. Cearcă să lupte, dar când vede că nimeni nu-l apără, își lasă brațele-n jos și zice cu durere; „Luați-mă, că nu mai sunt de nici un folos acestor oameni”. Era vândut. Câțiva olteni se repăd să-l smulgă dintre căpitanii lui, dintre vânzătorii lui, — să-și smulgă pe Tudor al lor. Ei își primesc moartea, cum ar primi o binecuvântare. — Apoi nu se mai vede nimic. Un singur bătrân, cu fruntea în țărână, aiurit, nebun de durere, plânge, fără lacrimi. Tudor e dus la Târgoviștea. Pe la miezul nopții e scos afară din oraș, în lunca Ialomiței. Doi gealați îl întâmpină cu iataganele sclipitoare. I se spune să-și facă cea din urmă cruce. „N-aveți măcar un pistol?” îi întreabă. O lovitură năprasnică-n tâmplă îi zgâlțâie creierii — pe celelalte le simte ca prin somn. Și tot ca prin somn, și ca printr-un grozav întuneric, îi scapăr-n clipa din urmă un licărit de gând: că dreptatea, dreptatea pentru care-a ridicat țara, nu moare cu el.</p>
               <p>Duiumurile turcești împânzesc cele două țări — cuib de răscoale. În ziua de 7 iunie, oastea eteriștilor e zdrobită la Drăgășani, în Vâlcea. Ipsilanti fuge la Viena, unde moare, după șase ani, în scăpătarea cea mai de plâns. Înflăcărații celei din urmă rămășiți ale zaverei se închid, sub ascultarea căpitanului Iordachi, în clopotnița mănăstirii Secu din Moldova, unde, după două săptămâni de înverșunată împotrivire, nemaiavând gloanțe, dau foc balercii cu pulbere, și-ncheie astfel cu strașnica lor moarte, mișcarea eteristă.</p>
               <p>Turcii se răzbună pe bietele noastre țări, care, zic ei, au dat „adăpost și proviant” zavergiilor. Trâmba de oști pustiitoare nu se ridică decât în primăvară  — în primăvara anului 1822 — când Poarta plecându-și, în sfârșit auzul la tânguirea țărilor, încuviințează ca de aci-nainte, „să li se orânduiască” domni oblăduitori din neamul boierilor români, și întărește în Moldova pe Ion Sandu Sturza, în Muntenia pe Grigore Ghica.</p>
               <p>Amândoi gospodarii sunt nevoiți să puie și pe boieri la dări, poporul fiind adus în sapă de lemn.</p>
               <p>Chemarea lui Tudor, mântuitorul lui cuvânt, răsunase mai tare decât flintele pandurilor lui. Dreptatea venea anevoie, venea încet, ca din cine știe ce depărtări, dar venea. Se mai speriau dintre boieri de apropierea ei, se mai jeluiau pe la cei puternici, unii la ruși, alții la nemți, că se strică vechile așezări, prin care ei au fost pururea scutiți de orice sarcină, și că numai „carvonarismul” Apusului ar fi „pricina afanisirii patriei noastre”. Ei vedeau în deșteptarea norodului, în chemarea celor mulți la o viață vrednică de om, nu numai o primejdie, dar și o mare nelegiuire: „răii, ziceau ei, au semănat duhul răzvrătirii și a neascultării în sufletele multora din cei proști, și neamurile cele mai de jos s-au sculat împotriva noastră a celor întâi pământeni”. Proștii și neamurile cele mai de jos — era poporul, care cerea să aibă și el o părticică din rodul muncii lui, poporul care, după atâtea veacuri de tăcere și de sfântă îndurare, începea să vorbească, să spuie ce-l doare, celor ce se deprinseseră-a crede că țăranul nu e făcut pe lume decât pentru a fi robul tăcut al boierului. Ci sângele lui Tudor nu s-a vărsat în zadar.</p>
               <p>De-aci încolo pânzele ni-s astfel întinse, că toate vânturile ne mișcă-nainte, chiar și vânturile vrăjmașe.</p>
               <p>În primăvara anului 1828 Rusia își ridică iar oștile împotriva turcilor, și iar își fac tabără din țările noastre, rămase fără domni și fără nici o apărare. Înaintează biruitori până la Ardianopol unde sub privirile-ncărcate de griji ale Angliei și ale Austriei, se încheie pacea din 2 septembrie 1829. Ni se redau, prin această pace, toate vechile noastre orașe de pe malul Dunării, cotropite de turci și, între alte măsuri privitoare la îngrădirea țărilor, se hotărăște ca domnii să fie întăriți pe viață. Toată lumea știe ce se ascunde sub această „dragoste rusească”. Poarta nu mai poate plăti despăgubirile de război decât peste cinci ani. Amândouă principatele rămân în vremea asta sub oastea și oblăduirea muscalilor; împuternicitul lor, generalul Kiseleff, e, pentru norocul nostru, un om cinstit și un minunat cârmuitor. Se înființează în locul vechilor divanuri, adunările obștești care, alcătuite din fruntașii clerului și ai boierimii, aleg domnul și întocmesc legile țărilor și îndreptarea lor cea nouă. „Regulamentul organic”, închegat aproape în întregul lui sub privigherea ocrotitorilor de la Petersburg, desparte, cu îngrădire de lege, pe locuitorii țării în boieri și țărani, hotărând celor dintâi toate foloasele și toate scutirile, celor din urmă toate sarcinile și nici un drept. Și totuși, printre gratiile de fier ale acestui regulament, își deschide-n lumină — cele dintâi flori — primăvara deșteptării noastre. E taina cea mare a înfloririi: de pretutindeni se desfac mugurii vieții noastre naționale. Din ce în ce mai calde-s adierile Apusului, din ce în ce mai slabe suflările crivățului. Rusia, hulpava Rusie, care-și pregătea o nouă Polonie în țările noastre, o Polonie pe care de data asta să n-o mai împartă cu nimeni, vede cu grijă cum o apucă ziua, asupra uneia din acele fapte care nu se pot săvârși decât noaptea. În anul 1834 turcii își plătesc datoria, și, potrivit învoielii, se așează iar domni pământeni „oblăduitori pământului acestuia”, în Moldova Mihail Sturza, în Muntenia Alexandru Dimitrie Ghica. — Îi pândesc pe amândoi, cu vrăjmașă luare-aminte. Consulii ruși, păianjeni ce-și întind, unul din Iași, altul din București, firele din ce în ce mai groase ale unei pânze din ce în ce mai zadarnice. Ei vor putea înlocui un domn — pe Ghica al Munteniei, prin Gheorghe Bibescu (1842), — vor mai ținea încă în mrejele lor pe unii fruntași ai bisericii, ori pe unii boieri bătrâni ce-și strâng pleoapele cât ce pot, ca să nu vadă lumina, năvălitoarea lumină a dreptății, vor întrebuința vicleșugul, banul și la trebuință glonțul, pentru a năbuși uriașul strigăt de mântuire a anului 1848, dar nu vor mai putea opri din mers, nici abate din cale fluviul vieții românești, intrat de-acum în albia destinelor lui.</p>
               <p>Lumina școlilor, cuvântul neadormiților apostoli, cântările pocților, toate pregăteau sărbătoarea deșteptării noastre.</p>
               <p>Dorul de libertate și de neatârnare făcea un suflet nou din sufletele tuturora. Unirea Principatelor într-o singură țară, sun un singur neam, ales dintr-o viță domnitoare-n Apus, întemeietor unei dinastii neclintite, care să aducă liniște încercatei noastre vieți, era acum un gând lămurit în mintea românilor, un gând ce-și avea prorocii și ostașii lui, din ce în ce mai mulți, din ce în ce mai hotărâți și mai puternici. De biruința acelui gând s-au temut și turcii, s-au temut și rușii, zoriți mereu să-și lărgească-mpărăția spre Balcani, — s-a temut și Austria care printre sfărâmăturile de popoare ce-o alcătuiesc, ține și o bună parte din neamul românesc sub coroana ei. S-au temut de biruința acelui gând, și ce n-ar fi dat, și ce n-au făcut ca s-o împiedice! Dar ea pornise — și nici o putere omenească nu mai era în stare să-i puie stavilă. Cei din urmă domni, prin care mai încearcă să ne dezbine pentru a ne stăpâni, cei din urmă gospodari numiți de „Poarta suzerană” și de „Rusia protectoare”, după năbușirea în sânge a revoluției de la '48, sunt: Barbu știrbei, fratele fostului domn Bibescu, în Muntenia, și Grigore Ghica în Moldova.</p>
               <p>Amândoi se dovedesc tot așa de buni patrioți și destoinici gospodari, ca și înaintașii lor; așa că nici din aceștia nu-și poate face coada toporului, care le trebuia. Și dușmanii încep să vadă că dincolo de gospodarii, pe care-i pândesc și-i surpă prin consulii lor, se ridică, strălucitori și-ncunjurați de oști ce nu se mai pot birui, marii voievozi ai cugetării românești... Sunt întemeietorii școlilor, sunt cântăreții durerilor și speranțelor noastre, sunt vestitorii și pregătitorii mântuirii noastre. Ei se numesc Gheorghe Lazăr, Asachi și Eliade, — Bălcescu și Alecsandri, Negri, Kogălniceanu și Ion Brătianu... Lamura sufletului românesc, viteji pe care moartea nu-i atinge.</p>
               <p>O vijelie năprasnică mai trece peste lume, și cerul începe să se lumineze. E primăvara anului 1856. Popoarele sunt ostenite de crâncenul război al Crimeei. În capitala Franței se dezbat așezările păcii, pe care toți o doresc. E vorba de libera plutire a tuturor corăbiilor de negoț pe Marea Neagră, de gurile Dunării, de soarta creștinilor din peninsula Balcanică și, pentruntâia oară într-un sfat european, e vorba de unirea principatelor române, Franța ne apăra, ca pe o bucățică din sufletul ei zvârlită departe, și-ngrădită de dușmani; dar cei care ne pasc, vecinii, văd paguba lor în întărirea noastră. Neputându-se ajunge la o înțelegere, se hotărăște a se asculta și glasul țărilor asupra întocmirii și soartei ce vor să-și croiască. Solii celor șapte puteri vin la București să privegheze de aproape cinstita alcătuire a Sfatului.</p>
               <p>Turcia și Austria luptă pe față împotriva unirii. Împuterniciții lor fac nelegiuiri pentru a împiedica rostirea liberă a obștii. Dar dreptatea biruie, și-n ziua de 7 octombrie 1857 „Divanul ad-hoc” al Moldovei lămurește ca cele mai de căpetenie dorinți ale țării următoarele „patru puncte”. Austria, Franța, Prusia, Marea Britanie (Anglia), Rusia, Sardinia și Turcia.</p>
               <list type="ordered">
                  <item>Autonomia țării și respectarea drepturilor, legilor și pământului ei;</item> 
                  <item>Unirea Moldovei cu Muntenia într-un singur stat, sub numele de România;</item> 
                  <item>Prinț străin, cu moștenirea tronului ales dintr-o dinastie domnitoare în Europa;</item> 
                  <item>Guvernul constituțional, cu o Adunare obștească, în care toate stările și treptele țării să fie reprezentate.</item>
               </list>
               <p>Peste două zile Divanul ad-hoc din Muntenia vota, într-un singur glas, aceleași dorințe: țăranii sunt chemați să-și spuie și ei păsul lor, și-n a 27-a ședință (din 16 decembrie) a Divanului din Iași o solie aduce tânguirea și dorințele poporului, așternute, limpede și curat, în frumosul grai bătrânesc al celor ce n-au vorbit niciodată altă limbă decât aceea a neamului lor: „că noi, se jăluiesc țăranii, biruri grele pe cap am plătit; oameni de oaste numai noi am dat; ispravnici, judecători, privighetori și jandarmi numai noi am ținut; drumuri, poduri și șosele numai noi am lucrat; beilicuri, podvezi și havalele numai noi am făcut; ... clacă de voie și fără de voie numai noi am dat; la jidovul orândar ca să ne sugă toată vlaga numai noi am fost vânduți, băutură scumpă și otrăvită numai noi am băut; pâine neagră și amară, udată cu lacrimi numai noi am mâncat; bătălii și răzmerițe când au fost, tot greul numai noi l-am dus; oști când au venit noi le-am hrănit, noi le-am slujit, noi le-am purtat; că cel cu putere țara își părăsea, peste hotare trecea; nevoia și greutatea o duceau cei ce rămâneau la vatra lor. Țara aceasta nici băi, nici măiestrii, nici meșteșuguri multe ca alte țări nu are; toată îmbelșugarea, brațele și sapele noastre o aduc. Câtă-i Dunărea de mare și de largă curge râul sudorilor noastre, se duce peste mări și peste hotar, acolo se preface în râuri de aur și de argint și curg iarăși înapoi de se revarsă în țara noastră; iar noi de la ele nici că ne îndulcim... Voim să scăpăm, să ne răscumpărăm de robia în care suntem; voim să ne răscumpărăm, să nu mai fim a nimănui, să fim numai ai țării și să avem și noi o țară; am îngenuncheat, am îmbrâncit cu toții; cum suntem nu o mai putem duce îndelung. Nu vroim să jignim drepturile nimănui, dar nici al nostru să nu se întunece”.</p>
               <p>Erau dureri adunate de veacuri în vorbele acestea. Pentru-ntâia oară le spunea lumii cel ce nu se jeluise decât codrului; o doină e întreagă tânguirea aceasta, doină ce-a picat din sufletul poporului român cum pică lacrima din ochi.</p>
               <p>Se strâng iar la Paris delegații celor șapte puteri și, după multe dezbateri, se-ncheie-n ziua de 7 august 1858 acea „Convenție” îngăimată, prin care se încuviințează de abia o „jumătate de unire” celor ce erau însetați de o unire și mai mare decât cea pe care-o cereau. Se hotăra ca cele două țări, îngrădite sun numele de „Principatele Unite Moldavia și Valahia” să-și aibă fiecare domnul, cârmuirea și adunarea ei deosebită, și numai pentru legile și întocmirile de „interes comun” să stea o comisie centrală la Focșani, alcătuită din moldoveni și munteni. Înțelepciunea și patriotismul românilor smulg biruința întreagă.</p>
               <p>La 5 ianuarie 1859 Moldova, prin glasul Adunării ei, își alege domn pe colonelul Alexandru Cuza, care, în ziua de 24 ianuarie e ales și de Adunarea din București domn al Munteniei.</p>
               <p>La una ca asta nu se gândise nimeni dintre cei care-și închipuiau că ne-au înfășat ca pe un prunc în fășile Convenției de la paris. Protestările Turciei și Austriei întâlnesc de astă dată în Napoleon al III-lea un hotărât apărător al drepturilor noastre, iar în fruntașii poporului român o tărie de voință și de luptă, peste care nu se mai poate trece. Puterile sfârșesc prin a încuviința Unirea Principatelor sub Cuza, dar numai cât va trăi el. În ziua de 24 ianuarie 1862 se deschide în București, în capitala fericită, cea dintâi Adunare a României — și marile prefaceri ale țării, pe care Milcovul n-o mai despică-n două încep.</p>
               <p>Averile mânăstirești, care cu chip de danii și închinări „Locurilor sfinte”, hărăzeau egumenilor greci a cincea parte din pământul țării, sunt lămurite și întrupate la bogăția statului nostru (13 decembrie 1863). Se încheagă iar vechea legătură dintre țăran și moșia patriei lui, îngrădindu-l să-și aibă și el, după atâtea învăluiri, o bucățică de pământ și să știe că-i a lui de veci. Se iau măsuri strașnice pentru stârpirea jafurilor și asupririlor, și pentru buna împărțire a dreptății. Se fac legi înaintea cărora toți românii sunt deopotrivă. De astă dată cu drept cuvânt se poate spune că mâna domnului șterge lacrimile țării. Cel mai de aproape și mai luminat sfetnic și ajutor domnului în această uriașă muncă e Mihail Kogălniceanu, un înflăcărat iubitor, și el, al țăranimii, pe care-o apără cu toată nebiruita putere a credinții și a cuvântului lui.</p>
               <p>Dar prefacerile repezi aduc tulburări neașteptate în viața popoarelor. În noaptea de 11 februarie 1866 Cuza e silit să abdice, și alcătuirea fragedă încă, a întocmirilor lui e în primejdie. Din vălmășagul grijilor acelei vremi se desface un om hotărât, un erou al faptelor mari — Ion Brătianu. Unirea țărilor trebuia pusă pe temelia neclintită-a unei dinastii: Glasul tuturora cheamă la tron pe tânărul prinț Carol de Hohenzollern din vechea și strălucita familie regească a Prusiei. În ziua de 10 mai 1866 noul ales, care-ntrupă speranțele întregului nostru neam, depune jurământul în Adunarea țării, jurământul de domn păzitor legilor, credinței și hotarelor țării.</p>
               <p>După unsprezece ani, pe-o cumplită grindină de gloanțe, sub zidurile Plevnei, ostașii români vădesc voievodului lor peste ce popor ales e chemat să domnească. Roadele atâtor veacuri de lupte și de îndurare încep să se arate. O coroană de oțel făurită dintr-un tun al Plevnei învinse, încununează în ziua de 10 mai 1891, fruntea celui dintâi rege al României. Zările se limpezesc. Țara lui Mircea și-a lui Ștefan nu mai atârnă de nici o putere străină. Scăpată din valuri, stăpână de-acum pe destinele ei, începe o viață nouă.</p>
            </div>
         </div>
         <div type="div1">
            <head>Pictorul Grigorescu </head>
            <div type="div2">
               <head>I. UN SOL AL NEAMULUI</head>
               <quote>„În zile ca acestea, când vechile credințe, cu sau fără părerea noastră de rău, se dărăpănează, poate c-ar trebui să păstrăm un loc de cinste și un adăpost respectat artei, cea din urmă dintre religiile omenirii.”</quote>
               <p>Popoarele vorbesc rar. E un anume grad de căldură care lămurește cugetarea lor și-i dă glas. Și atunci vorbesc tare -în auzul veacurilor. Ele își au, pentru aceasta, interpreții și împuterniciții lor — crainicii gândului lor. Prin ei, marele suflet înfierbântat al mulțimii se dezvălește, în răstimpuri depărtate, cum se dezvălește jarul pământului prin gura vulcanilor. Aprins și luminos întotdeauna, câteodată spăimântător. </p>
               <p>Neamul nostru, din firea lui, vorbește puțin. Strămoșii noștri — oameni de război — erau tăcuți. Apoi, și fără asta, valurile grele prin care am trecut, atâtea veacuri de griji, de zbucium, de luptă pe viață și pe moarte nu ne-au îngăduit reculegerea, concentrarea prisosului aceluia de puteri disponibile care ard parcă de nerăbdarea de a se descărca, de a se turna în formele trainice ale artei. </p>
               <p>Mai ales pictura cere liniște și siguranță, îndestulare materială, zidiri spațioase, cu ferestre largi — o viață înfloritoare și liberă, primitoare de acea înaltă aristocrație sufletească pe care arta ar putea-o numi aerul ei. Noi n-am avut nimic din toate acestea. Câte vijelii au trecut peste viața și peste așezările noastre ar fi risipit fără de urmă, cum au și risipit atâtea, orice înfiripare de artă plastică ce-am fi putut și noi porni. În multe din bisericile care ne-au mai rămas de pe vremuri se văd și astăzi resturi de icoane arse, ziduri sparte de ghiulele, sfinți cu ochii scoși de sulițile turcilor. Căci mai ales împotriva acestor vrăjmași ai tuturor creștinilor am luptat noi aici, neajutați de nimeni, atâta amar de vreme. Câmp de război ne-a fost țara, de la Mircea până la Mihai Viteazu. Pictorii noștri, artiștii noștri, toți aleșii neamului nostru au pierit în bătăliile cu turcii. Deschideți istoria, și vedeți ce era aici, la gurile Dunării, în veacul de aur al artei creștine! </p>
               <p>Din aceeași rasă de oameni mari au fost desigur și Ștefan al Moldovei, ca și Leonardo da Vinci al Italiei. Și în aceeași vreme au strălucit, fiecare aducându-și partea lui de bine pe lume. Înaintea lui Dumnezeu, în adâncimile tainice ale destinelor omenești, cine știe dacă nu e o legătură între paloșul de la Războieni și penelul de la Florența! </p>
               <p>Sufletul artist al poporului s-a destăinuit adesea, în șoaptă de grijă și de dor, pe minunatele cusături și alesături ale țărăncilor noastre, în măiestria cu care își ciopleau voinicii ghioaga de luptă, plugul de arat și fluierul de doinit, în felul cum știau toți la țară să-și împodobească portul, casa și viața lor. Ai zice că pe fiecare lucrișor mijește geana de lumină a unui răsărit care întârzie. În ce vifor am trăit noi, e de mirare că mai avem și ce-avem. Mă gândesc la cât sânge s-a vărsat pe bucățica asta de pământ, și, pentru prima oară, bag de semă că în limba noastră instrumentul de țesut se cheamă „război”. </p>
               <p>Cântece însă, cântece de vitejie și de dor, avem cum nici un alt neam de pe pământ nu cred să mai fi avut vrodată. E aproape singura artă ce ne-a rămas întreagă din zilele acelea. Binecuvântată, mântuitoare doină, numai sufletul nostru te înțelege! </p>
               <p>Sunt insule care răsar deodată din valuri, în urma unei uriașe zguduiri telurice. Așa am ieșit noi în vază, după marile zguduiri politice de la începutul veacului al nouăsprezecelea. Și ca într-o tabără, când sună goarna deșteptării, un freamăt și un zor de pregătire a fost viața noastră de la un capăt la altul al țării. Din această proaspătă înviorare de puteri, aproape sălbatice în izbucnirea lor, din acest clocot de viață frenetică au răsărit eroii mântuirii noastre — oameni deaceia unici, aproape divini, a căror apariție în mijlocul unui popor înalță stâlpi de lumină în istoria universală și despre care cu drept cuvânt se zice că n-au înaintași, nici urmași. Un astfel de om a fost pictorul Grigorescu </p>
               <p>Înainte de venirea lui — în afară de acea veche, amestecată și risipită pictură bisericească, la care nu se prea uitau cei care mergeau să se închine, pe care foarte puțini știau so prețuiască și din care nimeni nu învăța ce era de învățat -nici o cărare, nici un semn luminos nu se arăta sufletului artist care ar fi vrut să afle încotro e adevărul. Atingerea cu Apusul așternea doar o poleială, o îngânare de artă și de cultură la suprafața vieții noastre. Și noi aveam nevoie de un glas care din adâncul acestei vieți să se ridice și despre această viață să ne vorbească. Un asemenea glas am avut în Grigorescu. Cum a vorbit el, în limba formelor și a colorilor, despre țara și despre neamul lui, a fost mai mult decât îndeplinirea unei chemări de artist. Un apărător înflăcărat, un sol neadormit al geniului nostru, în fața lumii care nu ne cunoștea și în fața veacurilor viitoare, iată ce-a fost omul acesta pentru noi. Ce-a fost pentru cealaltă lume, ce noutăți a spus el artei universale și cum le-a spus, și întrucât le-a spus în chip deosebit de ceilalți — aceasta se va lămuri deplin de către cei care, uitându-se îndărăt, la lucrurile timpului nostru, vor putea îmbrățișa cu o privire mai senină, în orice caz mai pregătită, vederea largă pe care o deschide ochiului o anume depărtare. </p>
            </div>
            <div type="div2">
               <head>II. VIAȚA PICTORULUI</head>
               <p>Viața lui Grigorescu o povestesc operele lui. O viață simplă, tăcută, ordonată, puternică, închinată toată artei lui. În afară de artă nimic nu exista pentru el. Acolo și-a pus adânca lui iubire de natură, de podoabele și de tainele ei, minunate pretutindeni, dar mai ales în țara și în făptura neamului lui; acolo iubirea de bine, de adevăr și de frumos — „treimea cea de o ființă și nedespărțită” a credinții lui, a singurei lui religii. </p>
               <p>O copilărie de sfânt. S-ar părea uneori că soarta, în înțelegere cu natura, de la început alege, înseamnă și ia subt ocrotirea ei pe cei care au de spus vreo veste din cer pământului nostru. </p>
               <p>Nicolae Grigorescu s-a născut în satul Pitaru din județul Dâmbovița în ziua de 15 mai 1838, într-o casă fără noroc, plină de griji, unde sosirea acestui al șaselea copil de bună </p>
               <p>pictorul s-a dărâmat acum. Se cunoaște însă locul pe care era așezat, în satul Strâmbeanu, pe marginea apei Suța, care se varsă mai departe în Răstoacă. Și azi localitatea aceea poartă numele de Pitaru. Oficial, însă, comuna a încetat de a se mai numi astfel de pe la 1860, timp când Filip Lenș și-a măritat o fată a sa după un Costache Văcărescu, dându-i moșia de zestre. S-a numit de atunci Văcăreștii-de-Răstoacă, după numele noului proprietar zestraș și după numele apei care trece prin apropiere, și aceasta spre deosebire de altă comună, Văcărești, așezată lângă Târgoviște, locul de naștere și proprietate a marilor Văcărești. </p>
               <p>seamă că n-o fi fost vro bucurie . O nouă gură de hrănit — iată ce însemna pentru bieții părinți și acest nou-venit, care putea foarte bine să nu mai vie! Văzute de aici, privite postfactum, lucrurile acelea toate au pentru noi ceva din îndeplinirea unei scripturi. Și anii de secetă care au trecut pustiitori peste bucățica de pământ în care oamenii aceia își puneau munca și speranțele lor, din ce în ce mai ostenite, și tristețea acelei case fără noroc, și spuza de copii mici, și moartea neașteptată a celui ce era sprijinul și lumina atâtor vieți, toate parcă au trebuit să fie și să se întâmple așa cum s-au întâmplat, pentru ca să avem, în felul cum l-am avut, pe marele nostru Grigorescu. </p>
               <p>Gândul nostru se îndreaptă cu recunoștință spre ființa divină care a fost mama pictorului. </p>
               <p>E toamnă pe sfârșite, o ploaie măruntă și rece, un amurg trist, fără cer, din anul 1843. Într-o căruță de țară, încărcată ca de băjenie, o vedem slabă, istovită de plâns, cu șapte copilași palizi, zgribuliți în juru-i, dintre care cel mai mare n-are încă doisprezece ani; după un drum de două zile, sosește, cu chiu, cu vai, la București. În urmă — din atâta viață irosită pe meleagurile acelea, unde neam de neamul ei n-avea să se mai întoarcă — nu mai rămânea decât un nume, crestat pe-o cruce de lemn, în cimitirul satului: „Ion Grigorescu”. Înainte... se făcea parcă și mai pustiu, și mai întuneric. Trăia în București, în mahalaua Cărămidarilor, o mătușă a ei, văduvă<lb/>— femeie vrednică, bună, curată, știind să-și ție casa pahar și zilele cinstite numai cu munca mâinilor ei. La portița acelei căsuțe albe cu vechi coperiș de șindrilă au poposit cele opt vieți rămase fără nici un căpătâi. Constantin și Elena, care poartă jos semnătura Ghiță Grigorescu și leatul 1853. Cei din sat pretind că ea se datorește lui Ghiță Grigorescu, unchiul marelui pictor, care era și el zugrav de biserici.” </p>
               <p>— Tu ești, Ruxando? Și două brațe se deschid, cu drag, să-i cuprindă pe toți. Ce încăpătoare sunt casele săracilor! Copiii parcă s-au trezit acolo de când lumea. Cu veselia, cu strigătele, cu jocurile lor au pus numaidecât stăpânire pe casă, pe curte, pe uliță. Numai Nicu sta totdeauna retras. Gălăgia celorlalți îl speria. Mișcările lor violente îl fâceau să se depărteze, înfricoșat ca de o primejdie. Era un copil tăcut, timid, străin pe pământ. El se uita la oameni și la lucruri cu o privire întrebătoare, neliniștită, pururea minunată, ca și cum atunci s-ar fi deschis pentru întâia oară marii lui ochi fulgerători. Poate că și unde-l vedea așa plăpând îl iubea mama lui mai mult decât pe ceilalți. Într-o zi, când i-au adus mort pe unul din copii, călcat de o trăsură, și cum fața bietului copilaș, plină de praf și de sânge, nu se mai cunoștea, cel dintâi strigăt al ei a fost: „Unde-i Nicu?... Cine știe ce presimțire, ce tainică vedere în viitor striga astfel din întunericul acelei spaime, din adâncimile acelei dureri? </p>
               <p>De-acolo, din căsuța aceea primitoare a mătușii Maria, porneau cele dintâi amintiri ale pictorului: </p>
               <p>„Cu acul ne-a crescut biata mama. Și o dată n-am auzit-o plângându-se ori blestemând, ori spunând vreo vorbă rea. S-a trudit, sărăcuța de ea, s-a învățat singură să citească și să scrie, ca să ne poată învăța și pe noi puțină carte. Că ce școli erau pe vremea aia?... De dimineață până în noapte muncea și ne îngrijea s-avem de toate. Surorile începeau să coasă și ele. Un frate mai mare intrase ucenic la un unchi al mamei, zugrav de biserici... Se vede că era în neamul nostru, că mult îmi mai plăceau și mie icoanele când eram mic. Pentru mine, sfinții erau vii: stam cu sfială înaintea lor, și eram încredințat că și ei se uită la mine, mă așteptam să-i aud vorbind, să-i văd mișcându-se, ridicând mâna să mă binecuvânteze. La zece ani am intrat și eu la un iconar. Da' era un om sucit, Dumnezeu să-l ierte, și rar auzeai o vorbă cumsecade din gura lui. Mă punea să mătur, să-i legăn copilul, și când vroiam să mă uit și eu cum zugrăvește, mă lua la goană. Numai câteodată, când îi frecam colorile, se mai îmbuna și mă lăsa pe lângă el — atunci eram în culmea fericirii; îmi vorbea blând, îmi arăta cum se fac sfinții, îi sorbeam vorbele și mă uitam la el ca la un dumnezeu. După doi ani m-am întors acasă, ș-am început să fac singur iconițe. Era vară. Duminica mă duceam la obor. Îmi așterneam hăinuța jos, îmi întindeam marfa pe ea și-mi așteptam mușterii, ca orice negustor. Treceau femei sărace, oameni de la țară, mă întrebau cine le-a zugrăvit, le spuneam că eu... și cumpărau, bieții oameni, ziceau că-s icoane cu noroc, de la copil nevinovat. Doamne, cu ce bucurie am venit eu acasă după cea dintâi afacere a mea! Făcusem vreo zece sorcoveți, și când i-am pus mamei în mână, s-a uitat la bani, apoi la mine, și m-a întrebat îngrijată de unde-s — că eu lucrasem pe ascuns icoanele. Când i-am spus, m-a sărutat, a dat să zică ceva, și s-a întors repede cu fața spre fereastră, că-i venea să plângă. Aceea a fost, poate, cea mai fericită zi din viața mea. Eram mare -aduceam parale în casă, bucurie la ai mei, cu munca mâinilor mele... Cine mai era ca mine!” </p>
               <p>Din umbra aceasta, din cuibușorul acesta ascuns în fundul unei mahalale din marginea Bucureștilor s-a ridicat marele Grigorescu... Singur s-a ridicat. Era un copil delicat, sfios, care se uita în juru-i cu ochii pururea proaspeți ai nevinovăției, ai acelei naivități divine care a fost farmecul puterii lui și care niciodată nu l-a părăsit. Și așa fraged și puțintel cum era, ardea de neastâmpăr, de setea de a zbura, de a pleca în </p>
               <p>lume, de a lupta, de a ispiti necunoscutul, vraja și primejdiile depărtărilor, tăcut și încrezător în el, ca prâslea cel năzdrăvan din basme. Cine știe dacă nu au într-adevăr presimțirea chemării lor pe lume copiii aceștia predestinați, în sufletul cărora, ca floarea în mugur, se pregătește să înflorească sufletul unui popor! Altfel, cum să înțelegi siguranța cu care se duc năzdrăvanii aceștia drept la ținta lor, cu toate și peste toate greutățile ce li se pun în cale? </p>
               <p>Copil sărac, fără nici un sprijin, cu două clase primare, la vârsta de paisprezece ani Grigorescu își pune în gând să plece la Paris. Lucrează de zor la icoane, pe care acum le iscălește, într-un colțișor, cu litere ca de tipar: NICU. Începe să strângă ban cu ban din produsul micilor vânzări. Învață singur franțuzește. Își atrage, cu o icoană frumoasă, înalta luareaminte a domnului. Se prezintă la un concurs al Eforiei Școalelor, pentru o bursă de pictură în străinătate : i se recunoaște talentul; dar e respins, pentru că n-avea nu știu câte clase umanioare pe care le-a avut un altul... mai fericit. Rămâne, tăcut și răbdător, la iconițele lui. Se mângâie cu gândul că „toată piedica-i spre bine”, și plin de încredere în biruința de la urmă a dreptății, muncește, muncește înainte, cu din ce în ce mai multă însuflețire. Face un tablou istoric mare, Mihai scăpând stindardul, pe care-l pune în fereastra unui zugrav, unde, văzându-l aga de pe atunci, beizadea Mitică (Ghica), și minunându-se de frumusețea lui, îl ia și-l duce domnitorului Barbu Știrbei, care-l cumpără cu o sută de galbeni. Un șir de izbânzi: câteva icoane la Căldărușani, între care Izvorul tămăduirii, ce împodobește aghesmatarul din curtea mânăstirii, pun pe „meșterul Nicu” printre cei mai căutați zugravi de biserici. Se lămurea uneori în contractele zugravilor: „Iară chipurile de la catapeteasmă să fie de meșterul Nicu”. Lucrează aproape doi ani la mânăstirea Zamfira din Prahova. </p>
               <p>O duioasă amintire din vremea aceea: </p>
               <p>„Eram de cincisprezece ani când meșterul care zugrăvea biserica de la Zamfira m-a luat cu el să-i fac sfinții de la catapeasmă. Acolo am cunoscut o fetică tot așa cam de vârsta mea. Foarte frumoasă. Avea niște ochi mari albastri, și-n toată figura o expresie dulce, de-o cumințenie îngerească. Și, nu știu cum, că ne-am pomenit prieteni. Seara, când isprăveam de lucru, ne-ntâlneam în grădina bisericii. Era vară, liniște, frumos ca în vis. Și ne primblam alături, țiindu-ne de mână, și nu ne spuneam nimic. Da' eram așa de fericiți, cum numai la vârsta aceea poți fi. Când ne despărțeam, ne strângeam de mână, ne șopteam încetișor: „Noapte bună”, și ne dam întâlnire pe a doua zi, tot la ceasul și în locul acela... Ea era pentru mine tot ce făcuse Dumnezeu mai frumos pe lume. Și nici nu mai puteam gândi altceva. Odată, plecase zugravul la târg, și se vede că se-ncurcase la vrun chef, c-a lipsit două zile. Ajunsese cu lucrul la turla cea mare din mijlocul bisericii, unde mai rămăsese de făcut un serafim în creștetul bolții. Îmi isprăvesc eu ce-aveam de isprăvit și mă urc pe șchele, mă cocoțez pe un scaun, ca s-ajung, și cât oi fi lucrat eu acolo nu știu, da' când dau să mă depărtez puțin ca să văd ce făcusem, o dată aud, de la spatele meu, glasul jupânului: „Brabo, mă băiete, să trăiești! E cel mai frumos înger pe care l-ai făcut tu. Leită Mariuca popii, da' parcă-i și mai frumoasă aici.” Fără să vreau, făcusem chipul de care tot sufletul meu era plin...” </p>
               <p>Acolo cunoaște Grigorescu pe călugărul Isaia, un bătrân foarte deștept, și om purtat, care povestea frumos tot felul de minunății de prin țările pe unde umblase. Bănuia oare povestitorul ce suflet îl asculta? Plănuiesc să plece amândoi la Paris. Și încep să se pregăteasă. De astă dată se pare că nu mai e nici o piedică. Se duc mai întâi la M-rea Neamțului, locul de mătanie al călugărului Isaia. Acolo bătrânul se îmbolnăvi. Așteptându-i vindecarea, meșterul Nicu zugrăvea icoane. Și ce icoane făcea el acum!... Una din aceste minuni ajunge în mâinile stariții de la mânăstirea Agapia, maica Tavefta Ursachi, „o femeie care ar fi guvernat o țară”, cum spunea pictorul. De mult căuta maica Ursachi un zugrav pentru biserica cea mare a mânăstirii. Locurile erau frumoase, călugărul Isaia nu se mai îndrepta, și trei mii de galbeni erau pe atunci o avere. Tânărul zugrav își târgui din Iași ce-i trebuia, ridică șchelele și s-apucă de lucru. Parisul era din nou amânat. Norocul Agapiei!</p>
            </div>
            <div type="div2">
               <head>III. AGAPIA</head>
               <p>Trei ani frumoși în acest loc retras, al cărui nume înseamnă iubire. Toată întârzierea, toată vremea asta de așteptare, petrecută în ruga cea mai curată a muncii, s-ar zice că e un noviciat — o pregătire a sufletului pentru a putea intra în tainele artei. </p>
               <p>Pentru istoricul picturii noastre bisericești — când se va scrie odată această istorie — biserica Sfinții Voievozi de la Agapia va fi ca un larg și luminos limpeziș de câmp, după o îndelungată rătăcire prin codru. Un curent de aer sănătos străbate și în arta noastră religioasă. </p>
               <p>Sfinții lui Grigorescu sunt vii, omenește vii, și destul de sfinți prin expresia de bunătate, de îndurare și de evlavie pe </p>
               <p>care pictorul a știut să le-o dea, fără să-i desfigureze, fără să-i bizantinizeze prea mult, înțelegând instinctiv că un sentiment ceresc nu poate decât înfrumuseța o figură omenească. De altfel, încă de pe atunci el nu lucra decât având înaintea lui un model viu, care să-i dea figura și atitudinea cerută. Pentru sfântul Gheorghe de pe una din dverele altarului i-a pozat profesorul de la Iași, Miltiade Țoni — un tip de frumusețe; pentru Maica Domnului, cutare femeie din Filioara; băiețașul unui dulgher — pentru copilul Isus; iar cutare măicuță, uitată de vremi, slabă, cocoșată și zbârcită ca un hrib, cată azi cu jale la sfânta Varvara, își vede tinerețea ei acolo, aidoma gura și ochii ei de-acum cincizeci de ani, și zice oftând: „Mare dar ș-aista, Doamne. Eu am să fiu oale și ulcele, ș-aici... tot așa am să stau </p>
               <p>Cu ce drag își aducea el aminte de anii aceia de aprigă încordare la o muncă îndrăzneață, uriașă pentru vârsta lui fragedă, dar nu și pentru puterile lui, care în adevăr erau supraomenești! </p>
               <p>„Toată noaptea visam numai îngeri și scene religioase. Erau zile când tot ce făceam, tot ce făcusem mi se părea trist, fără viață, fără armonie, și atunci îmi venea să las toate baltă și să plec în lume. Intra o rază de soare, și deodată se lumina și biserica, și sufletul meu. </p>
               <p>Pe-atunci noi n-aveam nici un fel de orientare în artă. Era o carte veche, cu slove chirilice, care ne da rețete de la Muntele Athos pentru prepararea colorilor și câteva lămuriri despre vârsta, îmbrăcămintea, viața și însușirile fiecărui sfânt. Atât. Încolo, făceam fiecare cum ne tăia capul. Și-n meșteșugul ăsta al nostru, când stai și migălești mult, mult la un lucru, de la o vreme nu mai știi ce faci. Nu mai vezi. De aceea, uneori lăsam bidinelele, ș-o luam razna peste munți, cu pușca </p>
               <p>la spinare. Umblam așa câte-o zi-ntreagă; și când m-apucam a doua zi de lucru, parcă eram alt om. </p>
               <p>Într-o dimineață ne vine vestea că s-a ales Cuza domnitor în amândouă capitalele. Am lăsat tot, am pus șaua pe cal, și fuga la târg. Atunci am văzut eu ce va să zică bucuria unui popor. Cântece, jocuri, chiote în toate părțile. Îți ieșeau oamenii în drum cu oala plină cu vin; care cum se întâlneau luau vorba de Cuza, de unire, se îmbrățișau și încingeau horă în mijlocul drumului. Și era un ger de crăpau pietrele. Da' unde mai sta cineva în casă? Am văzut bătrânii care plângeau de bucurie. Vro săptămână n-am mai putut lucra. Trimiteam la târg de două ori pe zi după vești. Plăteam câte trei și câte patru sfanți pe-o gazetă, și ne strângeam toți s-ascultăm noutăți — „novitale”, cum se zicea pe atunci. Nici nu era chip să ne gândim la altceva. Mi-aduc aminte că stam seara până târziu și făceam desenuri alegorice despre Unirea Principatelor... Vremi de credință erau acelea! Era mai multă iubire între oameni, și mai multă cinste.” </p>
               <p>Pictura de la Agapia — pictură murală în ulei — amintește, prin moliciunea liniei și prin căldura coloritului, factura maiștrilor italieni ai Renașterii, despre ale căror opere Grigorescu doar din auzite și din palide reproduceri de va fi știut ceva la vremea aceea. Dar cu siguranță că era înrudit cu ei. Da, între Grigorescu al nostru și între Tiziano, Leonardo da Vinci sau Andrea del Sarto erau legături de suflet, care sunt mai puternice decât cele de sânge. Prin sentimentul adevărului, care trebuie să fie același în toate timpurile și la toate popoarele, prin farmecul spontaneității, prin revelația pe care o dă împărtășirea directă cu natura, prin credința adâncă, aproape mistică, în puterea darului ce vine </p>
               <p>mai de departe și merge mai departe decât hotarele unei biete vieți omenești, prin acestea și prin multe alte neștiute legături, Grigorescu era frate cu uriașii aceia fără de asemănare din veacul de aur al artei creștine. </p>
               <p>Cum intri în biserică, e în dreapta un sfânt Vlasie, în picioare, așteptând parcă un cuvânt, un semn, o minune de la Dumnezeu, gânditor, senin gânditor, în atitudinea lui cuvioasă de schivnic, pe care nici o bucurie lumească nu-l mai ispitește și nici o suferință nu-l mai tulbură. E atâta viață cucernică în figura și în toată ființa acestui bătrân, de-o uimitoare putere de adevăr, de armonie și de unitate în cele mai mici amănunte, încât, dacă n-ai ști, dacă nu ți-ar spune pisania bisericii de cine și când e zugrăvit, greu ți-ar veni să crezi că e opera unui tânăr de douăzeci de ani, care nu făcuse nici o școală, care n-a văzut un muzeu, care în afară de vechea carte a zugravilor, nici un fel de dumerire n-a avut de la nimeni. Și în toată pictura acelei biserici se vede aceeași deplină înțelegere a lucrului, aceeași hotărâtă personalitate în factură. Partea omenească a sfinților i-au dat-o țăranii din sat — adevărate documente de figuri ale neamului nostru — iar partea divină i-a dat-o sufletul lui. Întocmai ca maiștrii cei vechi a muncit el acolo, în biserica aceea, închinându-se fiecărei clipe, puind o rugăciune în fiecare urmă de pensulă — șoapta de foc a neliniștii, a frigurilor, a tuturor îndoielilor ș-a tuturor speranțelor tinereții lui, neștiutoare de ce-i pe lume. </p>
               <p>O călugăriță i-a pozat pentru mucenica Varvara. Recunoscător, pictorul i-a făcut o icoană: În mijlocul unei lumini de foc — un fel de vânăt-auriu, care ar fi coloarea eternității -stă Maica Domnului în nori, cu mâna dreaptă pe glob, cu stânga țiind în brațe pe pruncul Isus, care, sprijinindu-și cotul pe glob, ridică mânuța dreaptă în semn de binecuvântare; și ea, și copilul privesc în infinit; deoparte și de alta doi serafimi, în adorare, cu brațele încrucișate pe piept; de jur împrejur, o ghirlandă de heruvimi, blonde capete întraripate, ce se pierd, cu cât se ridică mai sus, în zările înălțimii; jos, în margine, câteva pete albastre ne spun că ceea ce vedem acolo e cu adevărat „în împărăția cerului”. Dar ce studiate sunt toate în cele mai migăloase amănunte, figuri, mâini, stofe... și ce sărbătoare de colori, ce roșu-vioriu în bogata draperie care, după ce încadrează ca o maramă chipul duios al Preacuratei, se revarsă în falduri largi peste tunica de un albastru de smalț, întinzându-se luminos pe genunchiul stâng și căzând întunecat în cute adunate la picioare. Dar verdele-sclipitor de pe tunica serafimului din dreapta! Dar albastrul-stins de pe haina serafimului din stânga!... Și reflexul tuturor acestor colori, cald jucând, ca bătaia unei flăcări pe cămeșuța încrețită la gât a pruncului divin... Un prodigios cântec de colori. Ce pot vorbele să spuie despre frumusețea unui cântec? </p>
               <p>După trei ani, Agapia, în sărbătoare, își sfințea podoaba, de care cu drept cuvânt se poate mândri. Din câte biserici avem în țară, nici una nu închide o așa de aleasă comoară artistică, atâta bogăție de viață cerească, exprimată așa de frumos, așa de curat și cu atâta putere... „Parcă nu mai e de mână omenească!” Așa se minunau maicile clătinând din cap. Acolo rămâne un muzeu și o școală de pictură bisericească. Lucrarea de la Agapia, sfârșită în anul 1861, încheie prima perioadă din uriașa activitate artistică a lui Grigorescu -primul capitol din istoria vieții lui, care ar putea fi intitulat: „Meșterul Nicu”. Un sfânt și el — intrase în artă pe poarta cea sfântă. </p>
            </div>
            <div type="div2">
               <head>
                  <hi rend="color(#000000)">IV. LA BARBIZON</hi>
                  <hi rend="color(#54595d)">]</hi>
               </head>
               <p>Ș-acum toate gândurile lui, ca scăpate din lanțuri, se îndreaptă spre Paris. E liber, e aproape bogat — Kogălniceanu îl cunoscuse la Agapia, rămăsese și el uimit de darul acestui tânăr zugrav și-i înscrisese o bursă în bugetul Moldovei — </p>
               <p>nimic nu-l mai poate opri . Vine în București, lasă familiei o bună parte din bani. Își regulează toate cu acel spirit de ordine care a fost una din puterile de căpetenie ale fecundei lui vieți, și — în sfârșit! — pleacă. Fără tovarăș — bătrânul Isaia, simțind că i s-apropie ceasul, se retrăsese la Sfântul Munte — pleacă din Galați cu vaporul pe Dunăre. E o dulce dimineață de toamnă. Satele de pe mal, cu smeritele lor bordeie acoperite cu stuf, cumpenele de fântână, șirurile de care pe drumurile cenușii, turmele de pe șesuri, pădurile rumenite, toate mândrele priveliști ale țării lui parcă-l strigă din urmă, parcă spun duios ochilor lui însetați de lumină și încărcați de visuri: „Ochilor, ochilor, să nu ne uitați”... Nu, nu, n-au să vă uite! </p>
               <p>Parisul. Ce era orașul acesta pentru tinerii noștri de peatunci! Pentru Grigorescu, Parisul e o școală. Aici se poate învăța. Aici vechii dascăli spun taine mari celui chemat să le audă și să se pătrundă de puterea lor. Pânzele de la Luxemburg, minunile de la Luvru, atelierele pictorilor, astea-s Parisul lui. Toate celelalte ademeniri ale fermecătorului oraș îi rămân necunoscute. Și e de douăzeci și trei de ani. Lucrează câteva luni în atelierul lui Cornu. Un concurs la Belearte; se prezintă și el între cei mulți chemați. Subiectul — cu ce haz ne scanda pictorul acest juvaier al academismului în floare pe vremea aceea! — „O luptă antică între doi păstori, la stânga, în primul plan, un stejar bătrân, la dreapta, o apă curgătoare, în fund, munții”... Reușește printre cei zece care, după opt zile, trebuiau să treacă, în loji separate, proba hotărâtoare — „Le concours de l'arbre”. Pleacă să facă studii de copaci la Fontainebleau; și vasta pădure seculară îl prinde și-l ține în lumea ei de mistere... trei ani. Aici sufletul tânărului zugrav de icoane primește marele botez al artei, aici, în mijlocul pădurii sfinte, care a fost școala și templul celor dintâi peizagiști și celor mai glorioși pictori ai Franței. Pe vremea aceea de curată și profundă adorare a Frumosului, se vedeau închinătorii artei pornind de mânecate, din satul Barbizon, cu sarcina la spinare, răznindu-se, fiecare pe cărăruia lui, pe subt uriașele bolți de umbră, spre locul lui de întâlnire cu natura, în căutarea clipei eterne. Și drumeții aceia simpli, în bluză albastră de lucrător, se numeau: Troyon, Diaz, Rousseau, Corot, Millet, Daubigny, Courbet... Seara numai se întâlneau la o pipă și la un pahar de bere, își aveau colțul lor, masa lor știută, acolo schimbau impresii, discutau arta, aruncând uneori în tunete de glas, cu gesturi largi, gânduri proaspete, repezi, aprinse — adevărate revelații — scăpărări de acelea ce nu se găsesc prin cărți. Tânărul cu ochii scânteietori, necunoscutul ce se așeza cu respect, aproape cu teamă, într-un colțișor, la măsuța cea mai dosită, era Grigorescu. După admirația cu care se uita la înțelepții aceia, după evlavia cu care asculta fiecare vorbă, lesne s-ar fi putut vedea în străinul acela tăcut, pururea dus pe gânduri, cel mai harnic, cel mai însetat de a învăța ucenic al lor. </p>
               <p>Iată care a fost școala, și iată cine au fost — fără știrea lor — cei mai buni dascăli de la care și-a învățat Grigorescu secretele artei lui. Ziua îi vorbea natura, seara îi vorbeau tălmacii ei. Și în sufletul lui pururea în friguri, noaptea, dospeau vedenii și vorbe, și tot alte înțelesuri, și tot alte puteri izvorau în el, împinse din adâncimile necunoscute ale unei vieți ce parcă nu mai era a lui, ce de bună seamă că nu era numai a lui. </p>
               <p>În zori, cel care pornea înaintea tuturor la lucru era Grigorescu. De multe ori pleca pentru mai multe zile. „Afurisit stăpân, cum îl încarcă pe bietul băiat!” îl căina într-o zi un pădurar bătrân, uitându-se cu milă după el, cum ducea în </p>
               <p>spate o sarcină prea mare pe seama unui trupșor micuț și delicat ca al lui. </p>
               <p>O mână de om era, însă vrednic și inimos, lucru mare, și iute la treabă, și toate le făcea cu acel farmec al puterii ascunse care dă precizia și eleganța mișcării. </p>
               <p>Trei ani — ce repede trec zilele când muncești! — trei ani n-a mai știut nimic din ce se petrece pe lume. Ca un pusnic a trăit acolo, ș-a lucrat, a luptat cu toată aprinderea, cu toată frenezia, cu toată setea de a birui a celor douăzeci și trei de ani. Au tăcut în el și dragostea de ai lui, și dorul de țară, și toate celelalte griji de viața lui, de sănătatea lui, de ce viitor îl așteaptă, toate au stat adormite, subt încordarea, sub frigurile acelor zile de muncă pasionată. Frigurile erau în sângele lui! De pe atunci trebuie să fie copia aceea puternică după tabloul de la Luvru al lui Prud'hon: La justice et la vengeance divines poursuivant le crime, pe care Grigorescu a trimis-o pinacotecei noastre, și care, pusă alături cu originalul, ar putea, cu foarte bună dreptate, să ridice întrebarea: „Unde-i mai multă emoțiune?” </p>
               <p>Dar vremea trece, și melancolia străinătății, a depărtării începe să aștearnă ca un fel de umbră de amurg pe lucrurile care-l înconjoară. </p>
               <p>De trei ani nu mai auzise o vorbă românească. În vara anului 1864 vine în țară și — dintr-un sentiment de datorie, căci fusese bursierul statului — se pune la dispoziția Ministerului de Culte. Ministrul îi spune: </p>
               <p>— N-avem nevoie de d-ta.<lb/>— Atunci?<lb/>— Atunci, nimic. Să-ți vezi de treabă. Și și-a văzut de treabă. Și-a luat pe pânză câte o fărâmă de suflet, de pământ și de cer, podoabe din podoabele patriei care n-avea încă un locșor pentru el, și s-a întors iar la școala și la maiștrii lui de la Barbizon. </p>
               <p>Natura-i frumoasă pretutindeni. O lume nouă la fiecare pas. Și Grigorescu se simțea din ce în ce mai atras, mai învăluit în misterul acestor frumuseți. Era un suflet în ele. Dincolo de forma, de coloarea și de structura lor era un suflet. Îl presimțise el, așa vag de tot, în unele zile de hoinăreală pe muncelele Agapiei. Acum însă îl simțea. Îl simțea cu neliniște, aproape cu frică. Da, era acolo, în tăcerea pământului, în norul ce luneca încet pe albastrul cerului, îndărătul frunzei care tremură, în vibrarea aerului, sub scoarța copacilor și sub mușchiul stâncilor, pretutindeni șoptind lucruri adânci și neînțelese, de pretutindeni chemându-l, privindu-l mereu, mereu vorbindu-i prin semne, prin jocul petelor de umbră și de lumină, ca o ființă de departe, din alte văzduhuri. Și el se lupta să priceapă. O luptă strașnică era viața lui. Fiecare dimineață îi aducea o speranță nouă, și fiecare seară o nouă disperare. Veșnic nemulțumit de lucrul lui, răzând de câte zece ori o pânză, plecând și întorcându-se de câte zece ori în același colțișor de natură, care mereu tot altceva-i spunea din marele mister, și el mereu întrebând, simțind că, dincolo de liniile și de colorile care se văd, mai e ceva care nu se vede, și care totuși trebuie să se vadă. Trebuie. Că aceasta și este chemarea unui artist pe lume — să te facă să vezi în vecii vecilor ceea ce natura nu arată decât o dată, la fulgerarea unei clipe, o singură dată, în toată necuprinsa și spăimântătoarea veșnicie a vremii. </p>
               <p>Multe lucruri bune, prinse din fugă, trebuie să fi șters Grigorescu, pentru că lui, dintr-un punct sau altul de vedere, nu-i mai plăceau. Dar din câte a păstrat, ce de minuni, de care, odată ș-odată, se va vorbi cu acea definitivă admirație universală pe care operele eterne au toată răbdarea s-o aștepte! </p>
               <p>Ochi visători, frumoși ochi nevinovați, care au plâns fără să știe de ce, sufletele sfioase, neînțelese, care se ascund îndărătul feței cum se ascund unele gânduri îndărătul cuvintelor. </p>
               <p>Curate dimineți de vară, în a căror limpede lumină toate par gătite ca de sărbătoare. </p>
               <p>Robuști jitari, aspri la căutătură, care, înainte de a porni în țarină, își cercetează arma, ce n-are altă menire decât doar aceea de a spune și ea o vorbă... inofensivă, atunci când glasul gros și mustățile lor fioroase nu vor fi de ajuns pentru a vârî groaza în delicvenți; </p>
               <p>Interioruri de pădure, cu încremenirea aceea ca de vrajă, cu aerul acela de sfințenie al singurătății grandioase și al lucrurilor eterne, cu răcoarea umedă a stâncilor acoperite de mușchi și cu nu știu ce amestec de basme, de duhuri ascunse, de tăcere care așteaptă ceva; </p>
               <p>Apusuri de soare, cu întunecări de codru în fund, sub dogoreala din ce în ce mai scăzută a cerului, cu tăpșane ce se revarsă în umbră de sub poalele codrului, cu păstori ce șiaduc oile la strungă și cu pregătirea aceea de odihnă, cu învăluirea aceea dulce, în taina înserării, a tuturor formelor, ce parcă-s de abur și se topesc; </p>
               <p>Fagi bătrâni, uriași, cu pete ca de păcură pe trunchiul vânătînchis, ce se înalță dintre stânci drept și puternic, despletindu-se în sus într-o pădure de ramuri; </p>
               <p>Și văi larg deschise, luminoase, vesele, ce parcă te îmbie să te tăvălești pe pajiștea moale, stropită cu flori, încălzită de soare; </p>
               <p>Și pale albe de nori pe ceruri albastre, și dealuri fumurii, departe, în adâncimea zărilor; </p>
               <p>Și crânguri ruginite de toamnă, cu frunze spulberate de vânt; </p>
               <p>Frumuseți proaspete, nemaivăzute parcă, minuni de forme și de colori, cu nu știu ce delicateță de vis în frăgezimea și armonia lor, și totuși foarte adevărate, una câte una s-au dez</p>
               <p>velit ca din neguri sub puterea privirii creatoare; și, astfel pregătite pentru taina vieții de veci, trecând prin sufletul mare și curat al artistului, mari și curate au înviat pe pânzele lui... </p>
               <p>Dar Grigorescu, nici vorbă, nu-i mulțumit. Cum să fii mulțumit când vezi cum îți scapă printre degete, și se pierde, pentru toți și pentru totdeauna, cea mai bună parte din comoara pe care tu ai descoperit-o!... O vezi — e la dispoziția ta — și n-o poți lua... </p>
               <p>Caută încă, mereu caută, pururea neliniștit, sorbind puteri nouă din înseși izvoarele nemulțumirii lui. Prietenii, admiratorii lui de-abia îi pot smulge câteva bucăți pentru o expoziție a tinerilor pictori de la Fontainebleau, în toamna anului 1866. Împăratul Napoleon III, vizitând expoziția, cumpără din lucrările lui Grigorescu o creangă de măr înflorit și un studiu (un cap de femeie). A doua zi toate bucățile lui erau vândute. Lumea se-ntreba: Cine-i?... Cel care a aflat mai târziu noutatea asta, și cel care a uitat-o mai curând a fost Grigorescu. </p>
               <p>În vara anului 1867 iar îl încinge dorul de țară.<lb/>— De ce nu rămâi la noi?... Ascultă, rămâi la noi. Ai să fii înțeles aici, și iubit, și sărbătorit de toți... </p>
               <p>El clătina din cap, visător:<lb/>— De-ați ști voi ce frumoasă-i țara mea!... </p>
            </div>
            <div type="div2">
               <head>V. ÎN ȚARĂ</head>
               <p>Își ia o parte din lucruri, lasă restul în seama unui prieten, și pleacă. Ciudat, ce schimbată-i pare lumea de când n-a mai ieșit din pădurea lui! </p>
               <p>Vine prin Galiția. Ce nerăbdător trebuie să fie de a-și revedea țara lui, de care nu-l mai desparte acum decât o zi de drum! Și iată că mulțimea de note interesante ce-l împresoară de pretutindeni, pitorescul acelei părăgini de lume, în fața căreia ochii lui neliniștiți se aprind ca de farmecul unei descoperiri, îl fac să-și întrerupă călătoria pentru câteva zile. Se oprește la Lemberg. Îl opresc străzile vechi, tăcute, triste, ca orice început de moarte, hanurile mari adormite sub greu coperiș de olane, și mai cu seamă evreii aceia așa de caracteristici din biata Galiție, de la izvorul evreilor noștri, unde s-a păstrat, în toată primitiva habotnicie a neamului, adevăratul tip al rasei. De aici sunt primele lui studii de evrei: telali, cârciumari, zarafi, belferi — fiecare, în mișcarea și cu expresia lui particulară înfățișându-ți portretul general al rasei, care te privește, din umbra vremilor biblice, prin ochii aceia întredeschiși, atenți, sclipitori, ochi ce nu dorm — îndărătul cărora simți sufletul îngrijat, încordat, al neamului îmbătrânit, pururea în luptă cu tinerețea celorlalte neamuri. Cu ce căutătură strabătătoare, profund serioasă, se uită el la pictor! Dar și pictorul, cu ce intuiție și cu câtă putere de sinteză vede și recheamă toată străvechea seminție a lui Israel în privirea unui biet vânzător de mere murate de pe ulițele Lembergului! Multe se vor discuta până să-și ia locul lor printre lucrurile pe care obișnuim să le numim eterne. Ceea ce se va așeza însă fără nici o discuție alături de tot ce mâna omenească a creat mai viu și mai profund adevărat pe lume va fi „Ovreiul lui Grigorescu”. În toată istoria artei de a exprima vieața prin linii și prin colori nu cunosc un alt pictor care să fi văzut mai adânc, în figura unui evreu, caracterul tipic al rasei și să-l fi înfățișat mai puternic „sub specie aeterni”. În străinătate, e cunoscut mai mult „Ovreiul cu gâsca”, expus pentru întâia oară în Salonul picturii franceze din primăvara anului 1880, și apoi în expoziția pe care a făcut-o Grigorescu mai târziu (1887) la Paris, în Boulevard des Italiens , și despre care presa de atunci vorbește ca de un adevărat eveniment în lumea artistică. Nici vorbă că e o bucată extraordinar de puternică acest „cetățean român în perspectivă”, cum îl numește pictorul, care pentru a-și însufleți modelul, pentru a-i aprinde în ochi scânteia semitică, îi povestea mereu anecdote palpitante despre amețitorul joc al milioanelor în țara dolarilor. Un tip urât de evreu, de o urâțenie brutală, respingătoare, cu părul și barba nepieptănate, cu gura mare, jimbată, cu nasul boboșat și cu acei ochi bolnavi ai rasei, ochi mici, spălăciți, fără gene, cu pleoapele roșii, umflate; în mâna stângă ține o hârtie, cererea de împământenire, pe care se vede scris: „Domnule Președinte, Domnilor Deputați... cu dreapta strânge lacom o gâscă -ploconul „gheșeftului” — și nu știu ce expresie de rapacitate cu cele cinci degete rășchirat îngropate în puful alb și moale de pe pieptul gâștei, care sufere — te-aștepți parcă s-o vezi sărind deodată jos, scuturându-și aripele și strigând de bucurie c-a scăpat. Figura evreului e însuflețită de-o lumină dinlăuntru — lumina inspirației... fulgerarea unui gând care vine mai departe și bate mai departe decât fărâma lui de vieață — verigă și ea din lanțul cel mare și sfânt. Toți evreii, de la telalul din Hârlău până la Rotschild, sunt acolo. </p>
               <p>E o pictură viguroasă, de o strașnică vervă, — și fără îndoială că-și merită celebritatea de care se bucură. Dar cu cât e mai sintetic văzut, și în același timp mai adânc și mai nobil tratat, acel tip de evreu din Moldova care e la Pinacotecă, — „Ovreiul cu caftan”, — și mai ales celălalt evreu, din Pinacotecă, intitulat „Un habotnic din Galiția” care de mare nevoie, și numai biruit de pofta banului, trebuie să se fi înduplecat să pozeze pictorului!... Atâta ură stăpânită e în ochii aceia încruntați, cătând chiorâș la golul care-l fixează, și atâta grijă în toată figura aceea hotărâtă, concentrată, de o înfiorătoare seriozitate dramatică — ai zice o luptă crâncenă, interminabilă: între două rase care se urăsc de moarte, adânc exprimată în misterioasa privire a unui portret. </p>
               <p>Într-o dimineață, pe când pictorul schița zorit învălmășagul târgului săptămânal din marginea Lembergului, unul din evreii ce se înghesuiau în spatele lui să vadă ce face, alergă repede la poliție și spuse c-a venit un spion, care ia planul orașului... </p>
               <p>A doua zi, Grigorescu deschidea ochii pe mândrele dealuri ale Moldovei. </p>
               <p>Acum vede el ce rai dumnezeiesc e țara lui! Străbate valea Siretului, oprindu-se mereu, privind în toate părțile cu uimire, cu lacrimi de iubire în ochi, căci toate-i surâd, toate-l cunosc și toate-l cheamă duios — ape și dealuri, păduri și șesuri, oameni și lucruri — toate-l strigă pe nume. O adâncă, fecundă prietenie se lămurește între sufletul lui și natura țării lui. </p>
               <p>Se poate zice că de pe atunci începe Grigorescu să hotărnicească pământul și cerul patriei lui. Da, și cerul. </p>
               <p>Un deosebit farmec și nu știu ce notă de bătrânească cinste și cuviință găsește el în satele Moldovei, în tăcutele sate ale Moldovei, cu bordeie smerite, cu țărani blânzi care pășesc ușor și vorbesc încet, cu strâmbe coșere de nuiele, cu vechea bisericuță de pe deal și cu toată pacea sfântă care învăluie cuibulețele acelea de viață cuminte, plină de îndurare și de evlavie. Îl urmărește și aci, mai ales prin târguri, același evreu, de care credea că l-a despărțit hotarul Galiției. Și mereu se oprește să fixeze cu creionul pe-o foaie de carnet o nouă privire caracteristică a micului ochi șiret întredeschis, pe care din ce în ce îl cunoaște mai bine. Drumul lui e o prețioasă recoltă de studii. Note și schițe prinse din fugă, din fuga vieții lui pururea grăbite: ratișe la drum, chervane, vite la adăpat, bâlciuri, țigani cu șatra, o cumpănă de fântână întrun fund de zare, un călăreț pe coama unui deal, o geană de lumină în spatele unui huceag, și-n toate, din ce în ce mai lămurit, simte aerul, lumina, sufletul țării lui. </p>
               <p>Acum e pregătit. Taine pe care de-abia le bănuia, una din alta încep să i se deschidă. La București se înfățișează iar Ministerului de Culte și cere un loc de profesor la Școala de bele-arte. </p>
               <p>Multe se schimbase-n țară în acești trei ani din urmă: domnitor nou, legi și așezări nouă, miniștri noi, numai răspunsul fu pentru Grigorescu același: „Nu-i nici un loc vacant”. </p>
               <p>„Dacă nu-i, nu trebuie.” Își ia pânze și colori și pleacă în țară. Căldărușanii, Târgoviștea, Câmpulung și Rucărul sunt cele patru popasuri mai însemnate ale acestei rodnice campanii. La Căldărușani își revede Izvorul tămăduirii, care împodobește tavanul aghesmatarului de lângă biserică — o icoană din copilărie. Și, ca și cum ar fi vrut să-și arate sieși cât drum a făcut de-atunci, în după prânzul unei zile senine de pe la sfârșitul lui iuliu, își pregătește paleta și, până să scapete soarele spre asfințit, veșnicește pe pânză scara de la arhondaric: jos, curtea mânăstirii, cu ierbulița ei uscată, de un verde-prăfuit; dintr-o margine mijește, ca o șuviță de fum, trâmba cărării. În mijloc, acoperind tot largul tabloului, se desface, în linii de o măreață simplitate, intrarea arhondaricului; în stânga, din capătul cărării, se ridică, pe lângă zidul alb, o scară dreaptă de lemn, care dă într-un larg pridvor deschis și scos mai afară din masivul clădirii, deasupra strămoșescului gârlici de pivniță, care în vechea noastră arhitectură era o notă așa de frumoasă și de caracteristică sub ceardacul primitor al casei; un călugăr se urcă-ncet pe scară; sus, pe pazia pridvorului, răzemat cu spatele de stâlp, un alt călugăr tânăr stă și citește într-o carte mare, pe care-o ține deschisă pe genunchi. În păretele din fund, înecat în umbră, se văd printre stâlpii ceardacului ușile arhondaricu</p>
               <p>lui; o lumină caldă, din ce în ce mai potolită, se înalță din spatele clădirii, nu vedem soarele, dar îl simțim că e acolo, arzând ca un foc mare în dosul mânăstirii, îl simțim în aerul dogorit, în rumenirea coperișului înfierbântat și a coșului din stânga, pe care bat pieziș razele soarelui, cu un tremur de flacără. Umbra crește. De prin bolțile tăcute, din fundul cerdacului, de pe sub strășini parcă vezi cum izvorăsc undele-nserării și se împrăștie în pale cenușii pe albul păreților. Din ce în ce mai întunecat se desenează pe adâncul luminos al cerului acoperișul mânăstirii, care de la stânga spre dreapta coboară frumos într-o gamă de linii ritmice. Deasupra, aer care vibrează, nemărginire fără coloare, o dumnezeiască împăcare între umbra care se cerne de sus și lumina ce, tot mai slabă, se înalță de jos. Și toată clădirea parcă se pregătește de somn, învăluită, ca-n farmecul unei povești, în acel suflet misterios al lucrurilor, pe care nici unul din marii constructori cu pensula nu l-a înțeles mai bine ca Grigorescu. </p>
               <p>O pictură sobră, liniștită, puternică, plină de religie, pătrunsă de atmosfera sfântă în care a văzut lumina. Jos, în stânga, lângă iscălitură, pictorul a însemnat și data: 1867. Ceea ce nu făcea de obicei. </p>
               <p>Un ochi nou se deschidea în lumea formelor de aci înainte. Din același timp și de aceeași viguroasă factură sunt: Bărăția de la Câmpu-Lung, cu zarva și clocoteala unei zile de târg; Vatra de la Rucăr, cu o liniște de biserică înlăuntrul sărăcăcioasei căsuțe de țară, unde nevasta, așteptându-și omul de la muncă, stă lângă vatră și-și adoarme copilul; Ciobanul, cu sarica dacică până în pământ, ce-i dă nu știu ce aer de uriaș al munților... Și tot de pe atunci e și acel interior de șatră, învăluit într-o lumină tainică, făcută din umbră, ca în tablourile lui Rembrandt: în fund, sub cortul afumat, bătrânul zice din scripcă un cântec de jale; înaintea lui, o țigancă tânără, culcată cu fața în jos, cu spinarea goală, arsă de soarele zilelor de secere, cu tălpile picioarelor albe de praful drumului fără sfârșit al pribegiei; în stânga, danciul în pielea goală, cu brațele înlănțuite peste genunchii ridicați până în dreptul bărbiei; el, foarte atent, asculta cu gândul de a învăța; ea tânjește de dor: fără să-i vedem fața, simțim că ascultă și visează. E ceva antic în atitudinea ei nostalgică, în felul cum își ține fața îngropată în moliciunea brațului, în pânza aceea albă — un alb din draperiile vechilor tablouri flamande — aruncată frumos peste șoldurile ei mari și puternice. În toate e un sentiment de melancolie care te cucerește<lb/>— parcă și borfele lor, așa de cald și de armonios colorate, iau parte la cântecul bătrânului. </p>
               <p>Din același an, din aceeași vară chiar, e Bătrâna de la Chailly. Cu totul alt subiect, altă țară, altă lumină. Și cum se vede că e același fel de a înțelege sufletul formelor, și același fel de a-l exprima! E o zi caldă, într-o grădină; rufe albe întinse pe frânghie la soare, jos o balie rezemată de zid; pe prispa de pământ de lângă scară stă o bătrânică legată la cap turcește, stă frumos la soare, și coase, cârpește; cum își ține ochii plecați pe lucru, înclinarea capului adună sub bărbie aceleași piei zbârcite ca și la bătrânul din cort. Aceeași expresie de melancolie pe față, același suspin după cele duse pentru totdeauna; aceeași bătrânețe gândind aceleași gânduri, aceeași mână uscată încordând, pe ac sau pe arcuș, aceleași degete ciolănoase. În umbră, sau în soare — același asfințit sufletesc. </p>
               <p>Neastâmpărat și neobosit, prins ca într-un vârtej amețitor în mulțimea de frumuseți ispititoare ce-l strigau de pretutindeni, pururi cu sufletul la pândă, ca un vânător pătimaș, pururi în comunicare cu natura, care din ce în ce i se arătă mai prietenă, absorbit la fiecare pas de lucrul lui, de tainele artei lui, Grigorescu nici n-a știut cum a trecut vremea. Toată </p>
               <p>vara, și toamna până târziu — căci sunt nespus de frumoase toamnele noastre — i s-a părut o primblare într-un câmp de flori. Și-a făcut un buchet mare din cele mai alese flori ale țării lui și, luându-l cu el, s-a întors iar în Franța. </p>
               <p>„Nu m-am mai dus la Barbizon, îmi povestea odată pictorul, c-o umbră de melancolie. Începuse să-mi fie dragă una din fetele lui Millet și — cine știe? — poate că... nici eu nu i-aș fi fost indiferent dacă mai rămâneam pe-acolo. Dar mă gândeam că ea e fata unui artist mare, că eu n-am încă nici un rost pe lume, că nu se știe dacă-l voi avea vreodată, și-mi ziceam c-ar fi o faptă de om necinstit s-o fac și pe ea să îndure nevoile și păcatele mele. M-am vindecat muncind. Ea n-a știut niciodată c-am iubit-o, și nimeni n-a bănuit ce-a fost în inima mea.” </p>
               <p>De data asta se așeză la Marlotte, aproape de Barbizon. Peisaje, boi și viței, flori, portrete, muncitori și ciobani... femei nevoiașe ce de-abia pășesc sub sarcina de iarbă, pe care-o așteaptă flămânde lighioanele de-acasă, atâtea și-atâtea subiecte din lumea celor simpli și buni trec în fugă pe pânzele lui — zic trec, pentru că foarte rar e mulțumit de ceea ce face. Sunt pânze care ar putea să povestească amintiri pline de interes despre feluritele tablouri ce au lunecat pe ele. Aceeași neliniște, aceeași căutare pasionată a celui mai mare înțeles în cel mai mic semn, aceeași muncă de dimineață până seara. Când se așternea pe lucru, nu mai știa de nimic. Nici osteneală, nici foame, nici frig — era cu totul absorbit de marea taină pe care i-o șoptea natura. În una din aceste zile de adâncă uitare în rugăciunea muncii n-a băgat de seamă că vremea se răcorește — era o zi umedă de toamnă — l-a pătruns răceala, și când s-a sculat de la lucru, a simțit că-l ține un junghi în spate. Dar ce vrea să știe tinerețea și arta, mai ales — o tinerețe și ea — de astfel de lucruri?... </p>
            </div>
            <div type="div2">
               <head>VI. PRIMA EXPOZIȚIE</head>
               <p>De pretutindeni se întunecă a vijelie. Sufletele se încarcă de griji — încep pregătirile războiului de la 1870. În Franța, pe pământul ei generos și ospitalier, nu mai e loc decât sub steag. E frumos, e nobil, e o glorie să moară cineva sub steagul Franței. Dar Grigorescu prea e artist și prea e român. Viața lui nu-i a lui, și nici n-o trăiește pentru el. </p>
               <p>Se întoarce în țară. Osteneala drumului și o nouă răceală îl silesc de data asta să asculte sfatul doctorului și să stea câteva zile în pat. Aceste câteva zile se fac vreo trei săptămâni, ceea ce pentru Grigorescu e un chin aproape intolerabil. Se frământă ca un leu în cușcă, dar n-are încotro. Trebuie să se supuie. Mai mult decât boala, mai mult decât groaza de doctor și de doctorii, îl face să sufere apăsarea timpului pierdut. Ce bucurie de copil când se vede liberat! </p>
               <p>Dăm aci prima pagină dintr-o scrisoare — ilustrată în goana condeiului, cum obișnuia să trimeată prietenilor acest pasionat gânditor prin forme și hotărât vrăjmaș al slovelor — scrisoare prin care își arată părerea de bine c-a scăpat de doctorii... </p>
               <p>Acum e om de treizeci de ani — în plină dezvoltare a </p>
               <p>foarte bine, și dacă mai ține astfel, cum trag nădejde, am s-ajung uite-așa. Trăiască sănătatea și prietenii. Acum zic și eu că sunt vesel...” cea dintăi expoziție a lui Grigorescu . Un public pregătit pentru înțelegerea imediată a lucrurilor acestora în toată adâncimea lor, un public în adevăr cunoscător și iubitor de artă nu era, cum nu e nici azi la noi, și cum nici în capitalele Apusului nu e întotdeauna. Dar s-au găsit câțiva „amatori” — fericiți amatori! Și unii simțind, alții presimțind adevărul și viața, viața aceea pururea nouă a operei de artă, au cumpărat. Erau flori, flori de răsură și de inișor, mănunchiuri de flori de câmp în ulcele de lut; erau luminișuri de pădure, fagi și mesteceni, case, biserici și tipuri din împrejurimile Parisului; erau ciobani din Moldova și țărănci de la Rucăr; erau vaste limpezișuri de câmp, târle de oi, vite la pășune, pluguri pe brazdă, bordeie și livezi sub poale de dealuri; erau ceruri minunate, strălucitoare dimineți de primăvară și dulci amurguri de toamnă... și toate trăiau, în toate era suflet, aer, lumină și o tinerețe care te înveselea și-ți făcea dragă viața — ceva curat și proaspăt în fiecare strop de coloare. </p>
               <p>Pentru istoria picturii noastre și pentru lămurirea multor amănunte privitoare la rosturile și la sufletul acelei vremi nu va fi de puțin interes, odată ș-odată, să se știe ce subiecte înfățișau tablourile lui Grigorescu din prima lui expoziție, cu ce preț se vindeau, și cine au fost cei dintăi cumpărători ai lui. Reproducem aci o pagină din catalogul acelei expoziții: </p>
               <p>EXPOZIȚIA GRIGORESCU (1873)</p>
               <table rend="frame" xml:id="Table1">   
                  <row>
                     <cell/> 
                     <cell rend="start bold">Cumpărat de</cell> 
                     <cell rend="start bold">Lei</cell>
                  </row> 
                  <row>
                     <cell>Car cu boi (Întoarcerea acasă)</cell> 
                     <cell>M. S. Domnitoru</cell> 
                     <cell>3000</cell>
                  </row> 
                  <row>
                     <cell>Spălătorese pe marginea Senei</cell> 
                     <cell>I. Lahovari</cell> 
                     <cell>1300</cell>
                  </row> 
                  <row>
                     <cell>Natură moartă</cell> 
                     <cell>G. Cantacuzino</cell> 
                     <cell/>
                  </row> 
                  <row>
                     <cell>Cireșe</cell> 
                     <cell>G. Cantacuzino</cell> 
                     <cell>500</cell>
                  </row> 
                  <row>
                     <cell>Zaraf, evreu spaniol</cell> 
                     <cell>I. Kalinderu</cell> 
                     <cell>600</cell>
                  </row> 
                  <row>
                     <cell>Un ștrengar</cell> 
                     <cell>I. Kalinderu</cell> 
                     <cell>600</cell>
                  </row> 
                  <row>
                     <cell>O sorginte (schiță alegorică)</cell> 
                     <cell>-</cell> 
                     <cell>600</cell>
                  </row> 
                  <row>
                     <cell>Țigani pe drum</cell> 
                     <cell>M. Kogălniceanu</cell> 
                     <cell>100</cell>
                  </row>  
                  <row>
                     <cell>Țărancă franceză</cell> 
                     <cell>V. Alecsandri</cell> 
                     <cell>350</cell>
                  </row> 
                  <row>
                     <cell>Un bragagiu</cell> 
                     <cell>Negri</cell> 
                     <cell>100</cell>
                  </row> 
                  <row>
                     <cell>Natură moartă (rațe)</cell> 
                     <cell>Dr. Kalinderi</cell> 
                     <cell>300</cell>
                  </row> 
                  <row>
                     <cell>O bălăioară</cell> 
                     <cell>Minist. cultelor</cell> 
                     <cell>1200</cell>
                  </row> 
                  <row>
                     <cell>Savoiarzi</cell> 
                     <cell>Odobescu</cell> 
                     <cell>200</cell>
                  </row> 
                  <row>
                     <cell>În marginea unui bâlciu</cell> 
                     <cell>Pherechide</cell> 
                     <cell>80</cell>
                  </row> 
                  <row>
                     <cell>Un cioban din Moldova</cell> 
                     <cell>Berindei</cell> 
                     <cell>200</cell>
                  </row> 
                  <row>
                     <cell>Peisagiu din marginea Senei</cell> 
                     <cell>Alexandrescu</cell> 
                     <cell>1200</cell>
                  </row> 
                  <row>
                     <cell>Cap (studiu)</cell> 
                     <cell>I. Kalinderu</cell> 
                     <cell>350</cell>
                  </row> 
                  <row>
                     <cell>Apunerea soarelui la Barbizon</cell> 
                     <cell>Sferiade</cell> 
                     <cell>80</cell>
                  </row> 
                  <row>
                     <cell>Un bujor de copiliță (din</cell> 
                     <cell>Predescu</cell> 
                     <cell>200</cell>
                  </row> 
                  <row>
                     <cell>Marioara Florioara)</cell> 
                     <cell>Kogălniceanu</cell> 
                     <cell>1000</cell>
                  </row> 
                  <row>
                     <cell>Nimfă</cell> 
                     <cell>P. Alexianu</cell> 
                     <cell>400</cell>
                  </row> 
                  <row>
                     <cell>Cioban francez</cell> 
                     <cell>D-na Alexiano</cell> 
                     <cell>80</cell>
                  </row> 
                  <row>
                     <cell>Țița la Dâmbovicioara</cell> 
                     <cell>Soc. Financiară</cell> 
                     <cell>350</cell>
                  </row> 
                  <row>
                     <cell>Un bătrân cerșetor</cell> 
                     <cell>V. Papa</cell> 
                     <cell>800</cell>
                  </row> 
                  <row>
                     <cell>Mesteacăni la Barbizon</cell> 
                     <cell>Șuțu</cell> 
                     <cell>200</cell>
                  </row> 
                  <row>
                     <cell>Un cântător din fluier</cell> 
                     <cell>Ștefănescu</cell> 
                     <cell>200</cell>
                  </row> 
                  <row>
                     <cell>Copilă (studiu)</cell> 
                     <cell>P. Alexianu</cell> 
                     <cell>250</cell>
                  </row> 
                  <row>
                     <cell>Fată la Rucăr</cell> 
                     <cell>Predescu</cell> 
                     <cell>60</cell>
                  </row> 
                  <row>
                     <cell>Casă la Valea Moșneagului</cell> 
                     <cell>Bernath</cell> 
                     <cell>100</cell>
                  </row> 
                  <row>
                     <cell>Țigancă</cell> 
                     <cell>N. Catargiu</cell> 
                     <cell>150</cell>
                  </row> 
                  <row>
                     <cell>O moară (apus de soare)</cell> 
                     <cell>Hristopol</cell> 
                     <cell>50</cell>
                  </row> 
                  <row>
                     <cell>Dimineață</cell> 
                     <cell>Negri</cell> 
                     <cell>250</cell>
                  </row>
               </table>
               <p>
                  <lb/>Nimic zgomotos, nimic aspru în opera lui Grigorescu. Nici o violență, nici un strigăt. Toate vorbesc încet, limpede, prietenește, cu o căldură și cu o grație fermecătoare. În peisajele lui nu bate vântul. Rar o adiere leagănă câte-o frunzuliță scuturată de toamnă, sau de-abia mișcă, pe albastrul cerului, albi, strălucitori nori de argint. Și ce aer de sărbătoare au toate pânzele lui Grigorescu, așa de curate, așa de armonioase! Visezi, gândești în fața lor. Cele mai mici lucruri îți șoptesc vorbe de o adâncă putere de evocare. În florile lui e frăgezimea și respirarea umedă a vieții, ele surâd cu strălucirea lor de-o clipă și cu ceva din privirea ochilor omenești, te-aștepți să se scuture, te-aștepți să le vezi ofilite, moarte peste câteva minute — atâta gingășie, atâta proaspătă lumină tremură în fiecare petală. Te gândești, admirându-le: ce curat trebuie să fie sufletul artistului, pentru ca, trecând prin el, spre a intra în eternitate, florile acestea de-o clipă să nu-și fi pierdut nimic din farmecul vremelniciei lor! </p>
               <p>De pe acum începe Grigorescu să studieze cu dragoste, cu pasionată luare-aminte boul, acest tovarăș de muncă și de îndurare al țăranului, boul, despre care spunea și la bătrânețe că încă nu-l cunoaște destul; încep de pe acum să coboare pe luncă, în praful drumului de vară, pitoreștile șiruri de care, foarte rar încărcate, vechile care, ce merg parcă și ele, ca toate ale noastre, în ritmul doinei strămoșești. Se pregătește pentru marele peisaj al țării. </p>
               <p>Sforțarea, brutalitatea, scârșnirile durerii și ale răutății fac linii aspre, urâte, distrug orice armonie, și artistul trebuie să fie preocupat nu numai de tăria, ci și de calitatea impresiei pe care o produce cu opera lui. </p>
               <p>În liniște e noblețea și trăinicia lucrurilor pământești. În liniște — partea divină a puterii, grația formelor, taina cea de la fund a vieții, și cea mai greu de aflat. Sufletul delicat, bun și duios până la suferință al lui Grigorescu nu putea servi în altarul Frumosului decât așa cum a servit până în ceasul din urmă: încredințând artei numai lamura vieții. N-a „înfrumusețat” natura. Se poate gândi un artist la o asemenea absurditate? Dar și-a ales întotdeauna ceea ce-i era drag, ceea ce cânta poruncitor inimii lui. Era un omagiu pe care îl aducea lucrului aceluia puindu-l pe pânză — un fel al lui de a-și exprima admirația și recunoștința acelei clipe de fericire, de cucernică închinare în fața Frumosului. Niciodată nu s-a preocupat de gustul publicului. Niciodată nu s-a gândit că rugăciunea aceea a lui poate fi expusă în vitrină, discutată și vândută. </p>
               <p>Păstorițele lui, cu mișcări de o eleganță antică, și ciobanii, și plugarii lui au, în blândețea privirii, în zâmbetul gânditor, în toată înfățișarea lor nu știu ce aer de cuviință și de omenie, în jurul figurii lor, nu știu ce aureolă de sfințenie, care îți spune că oamenii aceia au fost priviți nu numai cu înțelegere adâncă, dar cu multă iubire și cu mult respect. </p>
               <p>Nimeni n-a scris în colori mai armonioase pagini mai limpezi, mai calde și mai profund adevărate despre țara lui. </p>
               <p>Un rapsod al pământului nostru a fost Grigorescu. Al pământului și al neamului nostru. Un poet mare, adânc și adevărat ca însăși natura care i-a fost model, prieten și povățuitor, un poet care-a adus un cântec nou pe lume, și l-a cântat cu glas proaspăt, cald, inspirat — glasul sincerității care nu se ascultă și care nu se știe ascultată. Prin aceasta mai ales, prin acest farmec irezistibil al sincerității, lucrurile lui Grigorescu au plăcut, de la început, chiar și acelor care nu prea știau ce să vadă în ele. </p>
               <p>Din vreo trei sute și mai bine de bucăți, s-au vândut aproape jumătate. Acum pictorul are, la dispoziția artei lui, peste treizeci de mii de lei. O avere. Aripi, deci. </p>
            </div>
            <div type="div2">
               <head>VII. ÎN LARG...</head>
               <p>Marii artiști ai lumii alcătuiesc între ei ca un fel de familie a lor, nobilă, mândră, solidară, îngrădită în aristocrația caracterelor ei de rasă aparte. Membrii ei se cunosc, se înțeleg, își vorbesc unii altora, în limba lor, peste oricâta întindere de timp și de pământ i-ar despărți: cei dinainte povățuind, destăinuind; cei din urmă admirând, întrebând... Unul din membrii acestei familii, și nu dintre cei mai puțin însemnați, e Grigorescu. Lucrul acesta se va vedea lămurit și se va recunoaște pretutindeni odată ș-odată, când personalitatea lui, înfățișată prin cele mai puternice pânze, adunate la un loc, va fi descoperită marelui public din Apus. Având note de asemănare cu cele mai alese dintre glorioasele lui rude, întrunește, în vasta lui operă, toate marile însușiri ale rasei, de la naivitatea lui Perugini și frăgezimea lui Botticelli, până la adâncimea de vedere și concentrarea de viață a lui Leonardo da Vinci, de la naturalețea robustă, gravă a lui Millet, până la eleganța, adesea feminină, a lui Corot — din tot ce-i sănătate, lumină și farmec în artă s-a împărtășit opera lui, așa de variată! Avea în el, rămâind pururea el, toate însușirile de căpetenie ale maiștrilor, de la observația liniștită și factura cinstit migăloasă a olandejilor, până la verva largă, fulgerătoare, pururea izvorâtă din sentimentul just al adevărului și din profunda iubire de natură a marilor peisagiști francezi, în mijlocul și sub binecuvântarea cărora se poate zice că a deschis ochii în artă, și care au însemnat în istoria picturii universale o epocă a lor, cu numele de „Școala de la Fontainebleau”. </p>
               <p>De aceștia, de opera lor dătătoare de îndemnuri și de puteri proaspete i se făcuse dor lui Grigorescu, și, cum își închide expoziția, zboară iar în străinătate. Prefaceri mari și de necrezut se petrecuse în Apus în acești din urmă trei ani. Le știa el pictorul, cât se poate ști de departe, căci urmărise, cu inima dureros îngrijată, ca de soarta propriei lui țări, îngrozitoarele peripeții ale războiului de la 1870. Dezolarea era mult mai adâncă de cum și-o închipuia. În Franța nu-și mai găsește lumea lui. Nu mai sunt pictori la Fontainebleau. Arta e în doliu. La Barbizon, ca niște lei bătrâni ce de-abia mai clipesc din ochi, apun, în umbra care învăluie gloria Franței, cei din urmă preoți — păstrători sfintelor taine ale artei lor. Cu viața lor se stinge o religie. Un amestec de jale și de revoltă e în sufletul curat al acestui credincios. La Paris, foștii lui camarazi au ajuns pictorii saloanelor mondene, ei fabrică lucruri de „șic”, pentru vânzare, tablouri de modă și portrete pentru americani. „Boemii” de ieri, care umblau în bluză de uvrier și munceau cu pasiune de dimineață până seara, acum sunt bogați, au ateliere în „Parc Monceaux”, echipaje, lachei în livrea, zile de „recepție”... Nu, nu, simplul, sălbatecul Grigorescu nu-și mai cunoaște în sclivisiții aceștia pe bunii lui tovarăși de visuri cinstite, de străduinți și de glume din pădurea Fontainebleau. </p>
               <p>Pleacă în Italia. Acolo își înseninează sufletul la marea, curata, cucernica artă a Renașterii. Se închină lui Giotto și lui Botticelli. Admiră pe Leonardo da Vinci și pe MichelAngelo. Înțelege de ce-s așa de mândri, în țara aceea a soarelui și a iubirii, până și farnienții care, solemni în zdrențele lor pline de pitoresc, au priviri și atitudini de regi. La Neapoli tremură de frig. Pompei îl umple de melancolie. Pleacă la Atena, în calea primăverii întârziate. Vede Partenonul, impunător și trist, arta divină, opera zeilor, batjocorită de furia distrugătoare a două religii, și, ca și cum din însuși sufletul lui s-ar fi rupt ceva — un sprijin, o credință scumpă<lb/>—, simte, pentru întâia oară, urâtul, deșertul, minciuna și zădărnicia vieții omenești. </p>
               <p>La Constantinopol, pictura în stradă nefiind îngăduită, își petrece zilele mai mult în Bazar, căutând, în fărmăturile vechilor podoabe, sufletul trecutului, adânca iubire de frumos și nobila distincție a gustului, pe care parcă l-au dus cu ei în mormânt oamenii de odinioară. Un vas persan, o pereche </p>
               <p>de sandali încrustați cu sidef, un petec de stofă brodată cu fir, strălucitoare, de un albastru de cer, o armă sculptată, un covor pe care vremea a topit colorile ca într-un tablou... în fiecare zi cumpără câte ceva. Singura pasiune care l-ar fi ruinat, oricât de bogat ar fi fost! </p>
               <p>Și iar la drum. Simte nevoia de a se așterne pe lucru undeva, departe, în liniște, într-o atmosferă de cinste și de bunătate, unde sufletul oamenilor, aspectul lucrurilor, lumina, cerul — toate să-i fie prieteni. A umblat, a căutat și-a găsit. A găsit în Bretania, orășelul Vitr é, vechi, tăcut, cu casele lui înalte ce parcă dorm în lumina cenușie a uliților strâmbe și înguste; fără fabrici, fără căzărmi, fără bogății de exploatat, retras din calea brutalei sălbătăcii moderne, care se cheamă civilizație, acest mic N ürenberg al Franței a fost singurul colțișor de lume în care sufletul delicat al lui Grigorescu n-a avut nici-o clipă de nemulțumire. Și cu ce drag a lucrat acolo! </p>
               <p>Zile senine, sfinte și cu adevărat neuitate, zile de visuri fecunde și de binecuvântată muncă... Ele au adus o notă de o strălucitoare noutate și, desigur, una din cele mai puternice pagini în opera lui Grigorescu. </p>
               <p>Într-o lumină potolită, sub un cer de un albastru-închis, vezi adâncindu-se străzi liniștite între vechi zidiri medievale, înalte, dese, cu balcoane grele, cu repezi coperișuri de țiglă, ale căror linii ritmice îți dau nu știu ce impresie de game, de triluri; rar câte un trecător, câte o bătrână în ușa unei prăvălii, ori vreo căruță de gunoi trasă de marele cal normand îți arată că orașul acela e locuit; uneori, din fund, dintr-un zid întunecat, o ferestruie se uită trist în gol ca un ochi posomorât din alte vremi. Câte o privire de la soare luminează un colțișor de perete, aprinde un zâmbet de tinerețe pe figura unei bătrâne ce coase în ușă, înfierbântă o muche de coperiș, pune un fulger pe brâul unui coș, sau îmbracă în aur și pietre scumpe o copiliță cu bonețică albă și pieptărăș verzui, ce coboară gânditoare cu ulciorul la fântână. Și toate lucrurile de-acolo, așa de nobile în simplitatea lor, scăldate în lumina aceea locală de un cenușiu catifelat, cu scânteieri de argint, au între ele un vădit aer de familie. Se cunoaște numaidecât că sunt din aceeași localitate și că au fost văzute cu ochiul aceleiași dispoziții sufletești. În toate e o poezie liniștită, cinstită, intimă, o dulce bătrânețe ce parcă șoptește basme în acea atmosferă de melancolie a lucrurilor de demult. </p>
               <p>Târziu, încoace, la o expoziție din sala Ateneului, erau grupate pe un singur carton mare vreo zece bucăți din a doua călătorie pe care a făcut-o în Bretania pe la 1881: o biserică, un colț de stradă, o fetică pe drum împletind la ciorap, o poartă, un cerșitor... În catalog erau puse la un loc: „Vitr </p>
               <p>
                  <lb/>lei 14.000” . Stam cu catalogul în mână și mă uitam în fund, pe-o ulicioară de acelea întunecoase, cum cobora încet un cal înhămat la o căruță... Pictorul vine spre mine zâmbind: </p>
               <p>— Probabil te întrebi de ce le-am pus așa scumpe?... Nu le vând. Îmi amintesc zile destul de frumoase lucrișoarele astea. Și ce oameni de treabă erau acolo!... </p>
            </div>
            <div type="div2">
               <head>VIII. ÎN RĂZBOI</head>
               <p>Grigorescu era, de felul lui, foarte friguros. Orice alte neajunsuri și suferinți găseau în el o mare putere de rezistență. De frig, însă, și de indiscreția oamenilor, toată viața lui a avut groază. </p>
               <p>Apropierea iernii, ploile, cumplitele vânturi ale Britaniei îl hotărăsc să plece. Își închirie un atelier la Paris. Avea adunate, din atâtea călătorii, o mulțime de lucruri de artă: mobile vechi din Normandia, goblenuri, stofe orientale, covoare, arme, vase, și, cu darul lui de a însufleți lucrurile prin felul cum știe să le grupeze, să le armonizeze între ele, își făcu un interior artistic, de pace și de vis, unde toate vorbeau încet, cu glas din alte vremi. Acolo îl găsi chemarea lui Ion Brătianu la 1877. </p>
               <p>Poetul liniștii, bunătății și blândeții, poetul luminii și al cerului albastru e chemat să cânte întunericul și viforul morții, să găsească pe paleta lui colori pentru cea mai îngrozitoare priveliște pe care o poate înfățișa sălbătăcia nedomolită încă a neamului omenesc. Și n-a fost pictor pe lume care să le fi găsit mai bine ca el. Pare că toată viața lui nu făcuse decât asta. În rând cu soldații, înfruntând moartea, a privit de aproape toate atrocitățile războiului, a înțeles cine sunt adevărații eroi, și lor le-a închinat toată iubirea și toată admirația sufletului lui; pe ei, pe opincarii aceia uscați și vânjoși, care se azvârleau cu frenezie în brațele morții, pe ei, mai ales, i-a nemurit în puternica lui operă — cea mai mișcătoare epopee a vitejiei neamului nostru. Da. Erau frații lui aceia. Și cum îi semănau! Frați buni, puindu-și ca și el, tot sufletul în ceea ce făceau, muncind din greu, luptând din greu, jertfindu-se, fără nici un gând de răsplată, simțind în tot ceasul, asupra destinului lor, o poruncă ce vine mai de departe și poruncește mai strașnic decât cea pe care le-o strigă împrejurările. În fața îngrozitoarei tragedii a războiului, un pictor nou se deștepta în Grigorescu. </p>
               <p>Sunt douăzeci de ani de când — pogorât din lumea sfinților — omul acesta culege din aspectele vieții pământești numai ce i se pare lui că se apropie mai mult de cele sfinte. Seninătate, vis luminos, șoaptă discretă, mișcare liniștită — partea de zâmbet, de iubire și de bunătate a vieții — tot ce se poate exprima printr-o desăvârșită armonie de colori și printr-o caldă euritmie de linii — acestea sunt notele fundamental caracteristice din mai toate tablourile lui Grigorescu de până acum. </p>
               <p>Dealurile lui sunt lin trăgănate, munții din fund de-abia se zăresc tăindu-și, în linii frumos ondulate și din ce în ce mai șterse, coamele fumurii pe cerul albastru, cu nori de argint, copacii lui sunt de obicei mesteceni zvelți, cu tulpina albă, cu rămurelele fine, îndoite în jos și frunzulița ușoară ca lumina; boii lui trag încet, fără să se opintească în jug — arareori carele sunt încărcate — și oamenii merg încet pe lângă boi, fără să-i silească; ciobanul sprinten și voinic, ce stă răzemat în bâtă cu privirea pierdută în adâncul zării, e visător, cum visătoare e și păstorița care toarce pe tăpșan, în marginea pădurii; în atitudinea și pe figura lor e liniște și grație, și un aer de străveche noblețe, ca și cum ar zice: „Noi suntem solii trecutului, noi suntem lamura neamului acestuia”. </p>
               <p>Largul zărilor, depărtările străbătute încet, privirea îngrijat îndreptată spre cer, munca pământului, cu fatalitatea ei misterioasă, au dat sufletului românesc o mare putere de resemnare și nu știu ce mișcare potolită și ritmică în felul lui de a se exprima. </p>
               <p>Toți oamenii lui Grigorescu, tăcuții, gânditorii lui oameni de la țară, sunt răsăriți ca și arborii lui, din calmul aceleiași naturi mărețe și nepăsătoare. Ei nu gândesc cine știe ce. Totuși, pe buzele lor o taină mare pare că așteaptă dezlegarea cuvântului. Și acum, tăcuții aceștia, uitații și neștiuții aceștia aveau să spună, în fața morții și-n auzul întregii lumi, cine sunt, de unde vin... </p>
               <p>Grigorescu a trecut cu ei Dunărea. A trăit cu ei ostenelele, suferințele și primejdiile războiului. A pândit cu ei în șanțuri, sub șuierul gloanțelor, s-a amestecat cu ei în iurușul de la Grivița; la Smârdan, la Opanez, la Plevna a văzut ce lucru de nimic e viața unui om în război și ce fiară a fost dormind sub înfățișarea aceea blândă a frumosului păstor ce făcea podoaba peisajelor lui. </p>
               <p>El era acolo în ceasurile acele de scârșnire, un glas al istoriei, un trimis care avea să vadă într-o clipită, și pentru toți, ceea ce nu se poate vedea decât o singură dată, în toată întunecata nemărginire a timpului, să vadă profund, „cu ochi pe care moartea nu-i închide”, și să spună veacurilor viitoare ce-a văzut. </p>
               <p>În tablourile lui „din campanie” nu-s mișcări de manevre, nici grupări convenționale de modele care pozează. Nimic aranjat, nimic teatral. Sincer, ca însuși faptul pe care-l privește, el te face să vezi, ca la lumina unui fulger, în grozăvenia unei clipe, toată zguduitoarea tragedie a războiului; dar așa de strașnic îți luminează clipa aceea, și așa din adânc îți răscolește sufletul cu ceea ce-ți arată, că ai dintr-o dată întreaga priveliște a celor ce au fost și a celor ce au să fie. </p>
               <p>Toată priveliștea luptei, în toiul ei... cine a putut-o vedea vreodată? Cine și-o poate măcar închipui? O panoramă de mișcări? Vai, au făcut destui pictori bătălii de acestea reci, încremenite, compuse în atelier, spre glorificarea cutărui „mare general”. Privindu-le, te gândești liniștit la... talentul pictorului. Ostașii lui Grigorescu se bat, ucid și mor în câmpul cel mai adevărat și mai serios al vitejiei și al morții. Bunătatea și mila acestui suflet de artist au strigat de groază și de durere în fiecare trăsătură de creion. Ceva din inima lui rănită se simte în fiecare lovitură de pensulă. </p>
               <p>Am înaintea mea o bătălie în valea Rahovei, văzută dintr-o margine și foarte de aproape. E chiar începutul ciocnirii. Gornistul turc a căzut străpuns de baioneta celui dintâi ostaș român, care doar un pas a mai făcut și-a căzut și el, împușcat, cu fața-n jos, cu inima pe armă, peste el cade pe spate ucigașul lui, cu mâinile încleștate pe pușcă, turcul mătăhălos, în pieptul căruia dorobanțul nostru și-a înfipt din goană baioneta până-n gardă; acum se văd și ceilalți dorobanți cum vin din urmă grămadă, ca aduși de o vijelie; moartea fulgeră din mii de puști îndreptate asupra lor, ci ei înaintează neînfricoșați, orbiți de setea biruinței; în fund se ridică tot mai întețit zarva mulțimii învălmășite; acolo e toiul bătăliei, oarba frământare a pieirii. Nu cunosc în pictură povestire mai zguduitoare despre grozăviile războiului. Găsesc în această schiță o mult mai puternică și mai adevărată înfățișare a ferocității omenești decât în marele tablou de la primărie, intitulat Atacul de la Smârdan, asupra căruia unul din cei mai autorizați critici de artă ai Apusului își rostește astfel părerea: „Privindu-l, zice d-l W. Ritter, rămâi uimit de nespusa simplitate a compoziției, dar mai ales de pasiunea ce respiră din toată această pânză; e războiul văzut cu ochii soldaților, nu cu al șefilor. Trebuie să știi, însă, că impresia asta așa de puternică ce ți-o dă tabloul e datorită pasiunii de care-a fost stăpânit pictorul în momentul execuției: niciodată un pictor de război n-a fost așa de adânc răscolit în sufletul lui. Nici Meissonier, nici Detaille, nici de Neuville n-au presimțit că bătălia, văzută printr-un singur episod, ar putea da o astfel de sinteză. Nici lui Menzel, nici lui Werner nu le-a dat în gând să-și sacrifice demnitatea de diplomați și de înalți slujbași ai statului, ca să înțeleagă răcnetul sălbatec al soldatului în vârtejul luptei. Aci cu adevărat vezi furia în artă, și e zugrăvită de cineva care, pe când lucra, își plătea foarte scump clipele acelea. Dar ceea ce e mai de mirat e că această uriașă pânză, în care personajele sunt înfățișate în mărime naturală, îți face impresia că a fost pictată, cu iuțeala fulgerului, pe câmpul de război. Nimeni nu-și închipuie că există în București o astfel de operă. Îi îndemn pe toți care trec prin capitala României să nu părăsească orașul fără a se duce la primărie, pentru a-și umplea sufletul de măiestria și de puterea de vrajă a acestei uimitoare picturi.” (ref: Die Kunst fiir Alle. 1 Febr. 1897. Miinchen.)</p>
               <p>Am văzut o replică a tabloului acestuia în colecția doctorului N. Kalindéro, o adevărată minune. Tabloul ca suprafață e mult mai mic — mult mai mare însă ca adâncime și ca mișcare. Nu atât de fioros, pe cât de sfâșietor. Te uiți c-un sentiment de admirație și de mândrie la ostașii aceia, învăluiți ca în flăcările unui foc uriaș... Cum se duc, și cum simți că se duc la moarte! Ce-ar fi zis d-l Ritter dac-ar fi văzut pânza aceasta! </p>
               <p>Numai când știi ce pasiune de muncă neadormită a stăpânit întreaga viață a lui Grigorescu, începi să înțelegi verva, căldura, tresărirea de sentiment a fiecărei linii, cum și miraculoasa repeziciune și siguranța de factură care au slujit așa de admirabil sufletul fără de astâmpăr al acestui mare observator. </p>
               <p>Dar Spionul! Ce vifor de mișcare, și ce expresie de supremă încordare! Iată, călărașul nostru a ajuns pe spion din fugă, a ridicat sabia cu atâta îndârjire, cu atâta vajnică mânie că parc-o și auzim vâjiind în aer, și capul turcului, plecat cu frică sub lovitura morții, degeaba se mai ferește — îl și vedem despicat; poate că în aceeași clipă se vor rostogoli amândoi, căci turcul a scos revolverul ș-a tras, un alt călăraș sosește și el în goana calului — o tragedie zărită la lumina unui fulger; totul e fioros: cerul de plumb, apusul de sânge, scăpărarea de lumină în fund, goana nebună a cailor cu ochii aprinși, cu urechile ciulite, și coama zburlită, și coada fuior; gestul hotărât, scrâșnitor al călărașului ce dă strașnica lovitură, mișcarea tălhărească a spionului, care în clipa din urmă scoate revolverul și trage — toate parcă sunt alese și puse acolo ca să te îngrozească. Și dac-a fost vrodată artist pe lume care să se gândească mai puțin la efecte, la ce vei simți tu și la ce ai putea spune în fața operei lui, acela, fără umbră de îndoială, a fost Grigorescu. </p>
               <p>Toate tablourile lui din campanie sunt făcute cu viforul marilor emoțiuni pe cari le dă războiul. Simți că așa a trebuit să fie. Simți că toată această înfiorătoare priveliște a măcelului omenesc a trecut prin ochii lui înspăimântați, a zguduit adânc sufletul lui de artist și, ca tăria unui trăsnet, s-a descărcat, prin mâna lui, pe pânză, aproape fără știrea lui. </p>
               <p>Lucruri trăite. Îți zici numaidecât, privindu-le: „Iată ceva care nu e din închipuire, nici din auzite; ceva care n-a putut să fie decât așa.” Le-a văzut cu groază, și cu nespusă milă. În avântul dorobanților „la baionetă”, din acea neuitată Vale a sângelui ... este istoria nu a unui moment de vitejie în sorbul unui asalt, ci a întregii vieți de luptă, de crâncenă îndârjire în apărarea dreptului de a trăi al neamului românesc. Noi vedem acolo pe ostașul veacurilor, călit în focul tuturor bătăliilor, de la Negru-vodă și de la Dragoș până la Domnitorul Carol, și până în adâncul vremilor viitoare — aceeași strajă neadormită, același viteaz nenfricoșat, care se duce hotărât la moarte, fără altă părere de rău decât aceea, poate, că, la o cumpănă așa de mare, n-are decât o singură viață de dat. Totul e posomorât în aceste tablouri: lumina, cerul, aerul — forma și coloarea lucrurilor te înfioară. Nu, nu e o tragedie de teatru. Sunt luptători înfierbântați care se azvârl ca fiarele unii asupra altora, și morții aceia, încremeniți cu mâinile pe arme sunt morți în adevăr. </p>
               <p>Câtă umanitate în acel jalnic Convoi de prizonieri! E ger, e viscol — o zi cumplită de iarnă într-un pustiu fără cer -sute de nenorociți, de toate vârstele, învinșii de la Plevna, bolnavi, pierduți, înfofoliți în cele din urmă trențe ciuruite de gloanțe, cu ochii în pământ, pășesc încet prin zăpadă, sub paza călărașilor de pe mărgini; cade, din când în când, câte unul, toropit de osteneală, de frig, de somn, și unde a căzut, acolo a rămas; corbii flămânzi din stolul ce se ține de convoi, s-abat glonț asupra-i și-l încep de viu... </p>
               <p>„Dac-aș avea eu tabloul acesta, spunea într-o zi unul din </p>
               <p>admiratorii pictorului, l-aș dărui orașului Haga, pentru sala de ședințe a Congresului păcii. Ce sunt toate discursurile meșteșugite ale marilor diplomați ai lumii pe lângă ceea ce spune așa de simplu și așa de adânc mișcător bucățica asta de pânză!” </p>
               <p>Grigorescu, însă, nu s-a gândit niciodată la „cuvântarea unui tablou”. O impresie a lui, o tresărire a inimii lui în fața adevărului pitoresc — aceasta și numai aceasta a pus în opera lui. Ce va spune ea lumii nu-l preocupă. Toate pânzele lui din război de la vajnicul iuruș din Valea sângelui, până la defilarea prizonierilor turci din Plevna închinată sunt expresia celei mai curate sincerități ce-a împodobit vrodată sufletul unui artist. I se umpleau ochii de lacrimi de câte ori ne povestea atacul de la Grivița, unde ostașii noștri au biruit, ca-n vremea de demult, numai cu nepăsarea lor de moarte: că nu mai era luptă, ci jertfă — o jertfă măreață, pe care cu biruință măreață a răsplătit-o Dumnezeu. </p>
               <p>„Cum s-aruncau înaintea morții! Acolo s-a dovedit ce popor avem noi. Am văzut ofițeri străini plângând de înduioșare și de admirație...” </p>
               <p>Cu toate astea, nu vitejia armatei noastre, ci grozăvia războiului e mai cu putere înfățișată în tablourile lui. Adevăruri care sunt aceleași în orice timp și sub orice meridian s-au lămurit de sine din sufletul lui în clipele acelea de neuitat, în care tragicul vieții și al morții e natural să fie mai profund mișcător decât elementul epic al luptei. </p>
               <p>„Monocromia maestrului nostru, zice Delavrancea, îți reprezintă exact atmosfera plumburie a războiului. El vede masa, iar nu detaliile; soldații, iar nu ofițerii; și năprasnica pornire a maselor nu are timp să caute o poză academică pentru vreun erou de atelier.”</p>
            </div>
            <div type="div2">
               <head>IX. ÎN PACE</head>
               <p>A fost războiul acesta botezul de foc al artistului. Între el și țară, între sufletul lui și sufletul eroului aceluia tăcut, care știe să lupte și să se jertfească așa de frumos, simte că de-aci-nainte s-au așezat legături de-acelea pe care moartea nu le mai desface. </p>
               <p>Se-ntoarce trist din câmpiile Bulgariei, de unde mulți din ostașii noștri nu s-au mai întors. Pe florile ce se aruncă din balcoane și de la ferestre în calea biruitorilor, el vede pete de sânge. Timp de cinci-șase ani, urmărit ca de-un vis fioros, așterne pe pânză o parte din schițele războiului, celelalte rămân uitate pentru totdeauna în cartoanele pictorului, a cărui operă de-aci încolo s-ar putea intitula Gloria păcii. </p>
               <p>Iarna, cât ține vremea urâtă și rece, stă la Paris, unde-și păstrează încă atelierul, până în primăvara anului 1887, când se așază în București. Primăria capitalei îi cumpără cel mai mare tablou din război, Atacul de la Smârdan, cu zece mii de lei și un loc la Șosea, pe care mai târziu pictorul îl vinde prințului Grigore Sturdza pentru suma de o sută de mii de lei, ceea ce-i dă un început de siguranță în viață, în orice caz, putința de a lucra fără teama zilei de mâine. </p>
               <p>În București mult dacă stă o lună pe an. Cea mai mare parte din timp călătorește prin țară; câțiva ani de-a rândul își petrece lunile de vacanță în Mușcel; toamna, se-ntoarce acasă cu rodul muncii lui de fiecare zi: străzi și biserici din Câmpulung, tipuri de țărani și cârciume din Rucăr, peisaje, ciobani cu turme, stâne și bordeie de pe valea Dâmbovicioarei. </p>
               <p>Își caută de obicei un adăpost singuratec la câte un biet român nevoiaș, își face singur un pat din câteva scânduri ș-un braț de fân, și toată ziua e afară, la lucru. Se opresc uneori țărani să vadă ce face — se uită lung, nu deslușesc nimic... </p>
               <p>— Ce face ala acolo? </p>
               <p>— Măzgălește-o blană... Și trec înainte, râzând. Iar pictorul, râzând și el, se uită-n urma lor, cu ochi plini de iubire. </p>
               <p>Fuge de oameni. Dar nu pentru că-i sunt urâți, ci pentru că lumea, cu zgomotul ei, îl împiedică de la lucru, și el n-are vreme de pierdut. </p>
               <p>Multă vreme, în ciobanul blând și visător al plaiurilor vede încă pe dorobanțul fioros din câmpiile Bulgariei, și mari pete de sânge în roșul frumoaselor apusuri. Are nevoie parcă să-și spele sufletul de urâtele vedenii ale războiului, e încă fum și întuneric pe paleta lui, și, ca să uite, ca să-și însenineze sufletul, ca să se regăsească, muncește fără preget, se roagă muncind de dimineața până seara, în lumina, în măreția, în pacea creatoare a naturii. </p>
               <p>Singur, liber, puternic. Puternic prin sinceritatea lui, prin lipsa lui de școală, în toate înțelesurile în care se poate lua cuvântul acesta, prin simțul instinctiv al măsurii, al proporției și al ritmului, și mai ales prin darul extraordinar de a cuprinde numaidecât lumina, mișcarea și sufletul formelor vrednice de binecuvântarea artei. Acum e în culmea puterii. Multe frumuseți s-aștern, ca de sine, în toată vremea asta, pe pânzele lui: corturi țigănești, cu focul de vreascuri pe lângă care stau pribegii tolăniți a vis, cu stâlpul de fum ce se înalță în liniștea serii, cu țigăncușa zveltă ce vine de la fântână cu donița plină în dreapta, cu brațul stâng întins, ca să se cumpănească — proiectând pe cer o siluetă de-o eleganță antică; apusuri de soare, cu acea pulbere fină din aer, cu acel abur albastru din fund — ca o respirare a codrilor — sufletul depărtărilor și al înălțimilor, pe care-așa de bine l-a înțeles și așa de puternic ni l-a arătat Grigorescu! </p>
               <p>Și păstorița aceea frumoasă și mândră ca o domniță, ce </p>
               <p>pășește încet pe urma turmei și toarce; așa de simplu-mbrăcată: o fotă neagră peste cămașa lungă până-n glezne, mijlocul strâns bine-n bete, o broboadă albă pe cap, ș-atât... Și ce frumos îi stă! Desigur, e surioara ei cea mai mică, țărăncuța aceea în miniatură, așa de drăgălașă, ce merge și ea, chipurile, cu turma, și, neavând ce face cu mâinile, și le ține-n sus, cu degetele-ncopcite la ceafă; e primăvară; mielușeii cearcă dulceața celor dintăi fire de iarbă; o juncă și trei vițeluși, cu ochii mari speriați și cu botișorul umed, răsar din cârdul de oi, din care una a rămas puțin mai în urmă, de dragul mieluțului fraged, care suge; pe luncă e o lumină de vis, în fund se vede albind pânza unei ape; peste toată această sărbătoare a tinereții, păstorița, înaltă, mlădioasă, cu privirea dusă, are ceva simbolic în atitudinea ei: ridicând brațul drept pentru a întinde și a răsuci firul pe fus, cu mâna, cu ochii, cu făptura ei întreagă pare că binecuvântează. E atâta frăgezime în tabloul acesta, de o strânsă unitate organică, atâta mișcare ș-atâta adevăr, încât ai, privindu-l mai mult, impresia că ești afară, la câmp: simți aerul de-afară; te surprind unele detalii pe care le descoperi deodată și care parcatunci, subt ochii tăi, se urzesc: pata de umbră pe care-o aruncă junca pe cele două cârlane din fața ei nu era acolo când te-ai uitat întăi... Întreg tabloul e un cântec, un imn măreț al primejdiei; ca de departe îți răsună-n gând fraze din Pastorala lui Beethoven. Tot ce vezi acolo e luminos, proaspăt, vibrant — o apoteoză a nevinovăției și a grației într-un peisaj divin. </p>
               <p>Dar acel interior țărănesc, în care vechea noastră vatră are o însemnătate de altar! Dinaintea focului, femeia mestecă mămăliga, sprijinindu-și ceaunul cu piciorul; mânecile cămășii, suflecate până aproape de umăr, dezvălesc brațe puternice de gospodină tânără, harnică și curată; în stânga ei — doi copilași, pe care nu-i vedem bine la față din cauza fumului și a aburului; în dreapta — o fetiță mai mărișoară stă în capul oaselor, lângă ea — pisica, amândouă cu spatele spre noi, se uită țintă la mămăligă, pe care-o așteaptă mesița goală, rotundă, din mijlocul casei; pe prichici — o ulcică, o strachină ș-o lingură de lemn; ușa e deschisă, lumina năvălește puternic de-afară; o găină ș-o rățușcă au venit până-n prag, atrase de mirosul mămăligii; în stânga, încăperea se întunecă, pe laviță de-abia se deslușesc două ulcioare de lut la capătul despre ușă și sacul cu făină în dreptul unei ferestrui; lângă masă -un scăuieș; ceva mai în umbră — cofa cu apă. Asta-i toată averea casei. Copiii au ceva îngeresc în figură și în atitudine și ceva solemn în cumințenia lor. Ei parcă asistă la o taină mare. Ca vedere adâncă în viața intimă a poporului nostru, cred că acesta-i cel mai frumos tablou al lui Grigorescu. E făcut cu religie, cu nu știu ce fior istoric în fața acestei pregătiri de cină, care te face să te gândești la lucruri depărtate, sfinte, pline de mari înțelesuri. Femeia însăși parcă se roagă, mestecând mămăliga; și ceilalți ascultă, așteptând-o. Ceilalți — adică cei trei copilași, pisica și sfioasele paseri din prag, pe care aburul mămăligii le face îndrăznețe. Toți ochii, toate sufletele sunt ațintite cu luare-aminte la actul acela mare, misterios, dătător de viață. Femeia, cu mâinile încleștate pe melesteu, se uită în ceaun și mestecă voinicește. E o țărancă brună, foarte frumoasă, de-o frumusețe serioasă, gravă chiar. Lumina de-afară îi cade în plin pe spate, pe broboada albă și pe brațul drept. Para focului îi rumenește fața. Între aceste două lumini, și ea și fetița au ceva dumnezeiesc în înfățișarea lor. E liniștea așteptării. Fără să vrem, ne uităm mereu în cadrul de lumină al ușii. În curând trebuie să sosească de la muncă el: „omul”. Aspru, tăcut, ostenit, are să ridice cofa de sub laviță și, ducând-o la gură c-o mișcare largă, omerică, are „să-i tragă o dușcă bună”, să-și stâmpere </p>
               <p>întăi setea; apoi, făcându-și cruce, are să s-așeze la mesița aceea scundă, pe care, lângă strămoșeasca mămăligă, va fi o strachină cu puțină saramură pe fund, unde vor întinge cu toții... Îl așteptăm. Și dacă l-am vedea, prin cine știe ce minune, apărând deodată în tablou, poate nu ne-am mira așa mult — tabloul însuși fiind o minune. </p>
               <p>Uneori, Grigorescu, în aceste călătorii de studiu prin țară, e întovărășit de cei doi buni și vechi prieteni ai lui: doctorul D. Grecescu, botanistul, și doctorul Alfred Bernath-Lendway, himistul — amândoi oameni aleși sub toate raporturile, muncitori pasionați, ca și el, în căutarea adevărului. Impresiile și glumele lor de pe-atunci, ilustrate adesea de Grigorescu, ar putea face, și poate că vor face într-o zi, obiectul unei opere de umor sănătos, din care multe se vor învăța cu privire la starea și obiceiurile țării de-acum treizeci de ani. Într-o călătorie pe care-o făceau în județul Brăila, unde doctorul Bernath avea să analizeze apele minerale de la Lacul-Sărat, o mică neînțelegere cu cerberii de la barieră, cari au luat bagajul doctorului himist drept mărfuri de contrabandă, e ilustrată c-o admirabilă caricatură, în care omul de știință e înfățișat în atitudinea lui ceremonioasă în fața autorității c-o vervă demnă de Gavarni. Altă dată, pe când botanistul tăinește cu natura prin florile ei, pictorul îi prinde mișcările cu o iuțeală de artist japonez. Interesante sunt scrisorile pe care le scrie din străinătate celor doi prieteni acest neîmpăcat vrăjmaș al slovelor latine, care n-au nici un pitoresc și nici o expresie”, zicea el. Asupra sărbătorilor, mai ales, îl apucă dorul. Se simte singur, se gândește la ei și le scrie. Doctorului Grecescu, pentru că-și rade mustățile ca popii catolici, îi zise popă, și, într-o scrisoare de la Paris, îi amintește cu duioșie serile de visuri, de glume și de cântece — doctorul </p>
               <p>cânta din flaut — dulci seri de vară, petrecute în Moldova, în județele Bacău și Neamț... „Și mai dulci suvenire!” </p>
               <p>Dorul de modelele din țară! În altă scrisoare, aducându-și aminte că doctorul Grecescu îi spunea odată că-i place mult dovleacul, îl face visând un dovleac mare, mare, ș-a doua zi... realizându-și visul. I se plâng prietenii că uneori au de furcă până să-i descâlcească slova: în răspunsul lui, îi face pe amândoi la o masă, stând cu picioarele-n apă rece și chinuindu-se să-i citească scrisoarea. </p>
               <p>În toate glumele și caricaturile acestui artist se vede același suflet delicat, același zâmbet afabil, de care e luminată întreaga lui operă. În campanie, având nevoie pentru tabloul Defilarea prizonierilor de o schiță-portret a unui ofițer din statul-major, și cum acesta își pusese decorațiile și marea ținută pentru a-i poza, pictorul, sedus de umorul unei asemenea solemnități, prinde din fuga creionului, pe lângă ceea ce-i trebuia lui, și o caricatură admirabilă, de-o extraordinară asemănare — o notă veselă așa de rară în zilele acelea de durere și de groază! </p>
               <p>În aprinderea unei discuții îți caracteriza un lucru, o mișcare, o figură din câteva trăsături de condei. Odată, în tren, vorbind de încăpățânarea atavică a bulgarilor, și vrând să arate cum anume linii din figura omenească răspund în mod statornic unor anume sentimente de rasă, continuându-și vorba, se scoală nervos și, pe geamul aburit al vagonului, face cu degetul, din câteva linii, un tip de bulgar, aspru, posomorât, de o putere de expresie fulgerătoare. </p>
               <p>Emoțiunile lui se descărcau numaidecât în forme scrise. Observația, exercițiul îndelungat stabilise la el un acord per</p>
               <p>loc de ce.) În realitate, pentru a nota rostirea acestui șe moldovenesc ar trebui un semn aparte, corespunzând unei nuanțe de sunet intermediar între ce și șe (n. a.). fect între ochi, suflet și mână, încât acestea funcționau deodată, ajutându-se, completându-se aproape instinctiv. Îl doare o măsea? El își exprimă suferința printr-un desen: portretul lui, făcut repede, așa cum i-l arăta oglinda în clipa aceea -încruntat, legat pe sub fălci, cu scufa-n cap — un suspin de durere, pe care-l trimete dentistului, ca să-l înduioșeze... </p>
               <p>Un suspin de durere. Foarte rar l-au bănuit pânzele lui. Destule dureri sunt în viață. Arta trebuie să ne facă să le uităm. Îi arătam într-o zi, primblându-ne prin pădurile Agapiei, un măr bătrân: o încâlcitură fantastică de rădăcini groase, ieșite din pământ, încolăcite ca niște șerpi monstruoși, un trunchi scorborosit și noduros, crengi sucite, îndreptate mai mult spre pământ decât spre cer, întinse în larg, multe uscate, negre, țepoase. Aruncă o privire: „U, prea e tragic!” Și se depărtă iute, scuturându-se ca de o vedenie fioroasă. Umblam de câteva ceasuri în căutarea unui fag frumos. </p>
               <p>O singură dată a primit un ulm uscat în mijlocul unui divin peisaj de toamnă — De la Posada. Era acolo, și n-avea ce-i face. Lung, strâmb, negru, țâșnește ca un izvor de păcură din coama ruginită a primului deal și spintecă pânza de jos până sus. O notă gravă de trombon în dulcea, melancolica simfonie a toamnei. </p>
               <p>„Îmi spun unii că poetizez. Nu știu bine ce-i asta. Dar bănuiesc ce trebuie să fie în gândul lor: că m-aș încerca să fac mai frumos decât natura. Hm! or fi și neghiobi care cred că pot retușa opera lui Dumnezeu, dar aceia numai artiști nu sunt. Eu aleg, nu corectez. Fac ce-mi place mie, ce corespunde sufletului meu. Că nici n-aș putea să fac altceva. Numai în război am fost silit să ies din hotarele firii mele. Dar acolo aveam o chemare mai presus de viața și de arta mea. Eram „în război”. O, sunt atâtea lucruri frumoase în natură! Unde ne putem noi urca, nu până la ele, că aceasta nu e dat omului, dar... până mai pe-aproape măcar? Oricât ne-am strădui, întotdeauna rămânem departe, subt adevăr. Foarte departe... Dar cel puțin, unde nu mai știm ce să spunem și cum să spunem, să tăcem — să nu mințim!...” </p>
               <p>Așa gândea acest mare poet al adevărului. </p>
            </div>
            <div type="div2">
               <head>X. LA PARIS</head>
               <p>Om cumpătat, cuminte, lipsit de orice deșertăciune, și, în viața lui, de o simplitate de sfânt, Grigorescu n-a ținut nici la bani, nici la glorie. Cu dragostea lui de muncă, închinată artei, și numai artei, cu strălucirea și fecunditatea geniului lui, ar fi putut avea tot ce-ar fi vrut. Dar lui îi trebuia așa de puțin din bunurile pentru care se frământă lumea! Altele îl nelinișteau pe el. Lucruri pe care oamenii nu i le puteau da. De câte ori nu spunea, oftând, acum în urmă: „De ce n-am găsit eu pe cineva să mă ia în întreprindere?... Să îngrijească el de tot ce-mi trebuie, să facă el expoziții, să vadă el de socoteli, de cifre, de tot — eu să nu știu nimic; să am liniște și putința de a lucra. Să fii sănătos, și să muncești cu drag... Toate celelalte sunt nimicuri!” </p>
               <p>Când era la Paris, expunea la Salon câte-o bucată, două; și aceasta mai mult ca să-și aibă dreptul de intrare. Întotdeauna lucrările lui erau remarcate. Criticul de la Figaro îl compara cu Watteau; Stop, de la Journal Amusant, în seria lui de caricaturi, după cele mai importante pânze din Salonul anului 1880, nu uită Ovreiul cu gâsca, de care, de altmintrilea, toată presa vorbește cu elogii. </p>
               <p>Dar omul, care e absorbit de-un ideal, nici nu vrea să știe de ce se vorbește în jurul lui. E ca și cum n-ar trăi pe pământ. Ocări sau laude, îi sunt deopotrivă de indiferente. Ș-apoi, nu vedea el ce înseamnă grăbita, zgomotoasa, capricioasa judecată a presei? </p>
               <p>Opinia presei? N-a râs publicul Parisului nouă ani de zile de pictura lui Puvis de Chavannes, ca și de-a lui Courbet? Nu strigau aproape toți criticii de artă că Puvis de Chavannes, cel puțin, e un nebun liniștit, inofensiv, pe când Courbet e un nebun furios?... Dar Troyon, Rousseau, Diaz, Millet, Corot n-au rămas necunoscuți până aproape de sfârșitul carierei lor? În fiecare an juriul Saloanelor, compus din mediocritățile oficiale și invidioase ale timpului, îi refuza fără discuție. La toate popoarele, oamenii cinstiți, care-aduc un cuvânt nou pe pământ, străbat anevoie. Sunt atâția care au interes să nu se facă lumină! Minciuna, însă, asta are bun, că nu trăiește mult... </p>
               <p>Grigorescu le știa toate acestea, și le privea de sus, cu liniștea omului care-și cunoaște drumul. </p>
               <p>În iarna anului 1886, prin luna lui decembrie, fiind la Paris, primește înștiințare de la Casa unde-și avea banii că „depozitul” lui s-a isprăvit. Niciodată nu-i trecuse prin gând că depozitul acela, din care lua mereu, s-ar putea isprăvi. Un vechi prieten și admirator îl sfătuiește să fac-o expoziție. Peste-o lună, o parte din pânzele ce-i împodobeau atelierul sunt încadrate și expuse în sala „Martinet”, pe Boulevard des Italiens. Pentru cunoscătorii de artă din Paris a fost o revelație. De multă vreme nu se mai văzuse atâta sinceritate, atâta „bun-simț” în alegerea subiectelor ș-atâta nobleță și simplitate în tratarea lor. Francezii nu-și credeau ochilor. Vechea lor artă fără „artifiții”, buna lor pictură, curată, cinstită, personală nu se dusese din lume. Era acolo, palpitând de-o tinerețe nouă, pe pânzele unui necunoscut — unui om blând, mărunțel și discret, al cărui trup s-ar părea că e mai mult pentru a purta în lume ochii aceia strașnici, fulgerători, care despică și ard cu privirea, ochi prin care simțeai că te privește un suflet profund gânditor și foarte serios. </p>
               <p>Toate ziarele importante, toți criticii de artă ai Franței nu au decât cuvinte de surpriză și de admirație pentru acest „nou pictor”. </p>
               <p>„Ceea ce te uimește în diversele lui studii, scrie, în l'Evenement din 27 februar 1887, Ars čne Alexandre, unul din cei mai autorizați critici, este varietatea lor: de la cea mai înaltă delicateță, până la cea mai hotărâtă vigoare. Sunt bucăți în plin soare, care au parcă tremurul imperceptibil al undelor de aer, și sunt altele posomorâte, aproape brutale, și, atât unele, cât și altele, într-o notă justă, vrednică de admirat.” Erau și unele aprecieri pe alături cu drumul. Așa, de exemplu, mai toți vorbind de „Ovreiul cu gâsca” spuneau că e un admirabil tip de țăran român lucrat cu o mână de maestru. </p>
               <p>Un lucru, însă, asupra căruia toate criticile sunt de acord, e deplina sinceritate a pictorului și puternica lui originalitate. </p>
               <p>Expoziția începea acum s-atragă din ce în ce mai mulți cumpărători, când — spre nedumerirea tuturora — Grigorescu „închide prăvălia”, își împachetează toate tablourile și pleacă în țară. Vânduse exact pentru suma ce-i trebuia ca să-și plătească ce avea de plătit la Paris și drumul până la București. </p>
               <p>Un om ciudat, vor fi zis francezii. Vine gloria să-l încununeze, și el îi întoarce spatele și pleacă... </p>
               <p>Un om întreg și serios, cinstit cu el, cu lumea, cu credințele lui. Un cucernic. La Grigorescu iubirea de țară și de neam era un sentiment profund, inalterabil, real ca însăși viața, care numai prin aceasta avea un preț. Ce era arta lui, decât un mod de a-și exprima acest sentiment? Ce erau tablourile lui, decât închinarea de fiecare zi, rugăciunile unui suflet credincios? Și când, în cele câteva zile cât a ținut expoziția din Boulevard des Italiens, vedea plecând câte-un tablou, </p>
               <p>fragmente din acest articol, făcută de d-l N. Petrașcu într-un studiu al său asupra operei lui Grigorescu (n. a.). despărțirea aceasta, pentru totdeauna, de lucrurile lui, care nu erau numai ale lui, îi făcea o impresie de jale și de nelegiuire. Cu fiecare peisaj pe care-l vindea, i se părea că-și înstrăinează o bucățică din țara lui. Iată de ce — în toiul târgului, cum se zice — și-a luat iconițele lui ș-a plecat. </p>
               <p>O, în adevăr un om ciudat pictorul acesta, care suferea când i se cumpărau tablourile și se supăra pe cei cari-l lăudau! Am înaintea ochilor o scrisoare a criticului de artă William Ritter, unul din marii admiratori ai pictorului, și văd cu ce îndurerată putere își apără acest profund cunoscător al operei lui Grigorescu dreptul de a o admira și lăuda, chiar și fără voia autorului. </p>
               <p>„Enfin, comme je suis libre de dire bien fort mes admirations o <hi rend="italic">ů</hi> je veux, je continuerai ŕ le faire. Vous peignez, j'ai le droit de dire que ce que vous faites est beau.” (”În sfârșit, liber fiind de a-mi striga tare, și oriunde vreau, admirația mea, nu voi înceta de a o face. Dumneata pictezi, eu am dreptul de a spune că ceea ce faci e frumos.”) </p>
               <p>Într-un cerc de prieteni se deplângea odată nepăsarea publicului nostru pentru artă, și ca exemplu se aducea faptul că țara nu știe încă să-și prețuiască pe Grigorescu al ei. Cu o duioșie de părinte care-și apără copilul, se ridică și protestă împotriva acestor nedrepte învinuiri ce se aduc țării: „Ne-am deprins ca la noi să vedem numai rele, și peste hotar să ni se pară toate bune și frumoase. Iluzia depărtării. Câte greutăți întâmpină și pe acolo un artist cinstit și mândru, cum trebuie să fie un adevărat artist! </p>
               <p>Am fost de față când Millet oferea măcelarului unsprezece tablouri pentru achitarea unei datorii de vro mie de lei, și n-a vrut măcelarul să le primească; zicea că el nu cumpără vite cu tablouri; și întâmplarea a făcut să mă găsesc la Barbizon, la câțiva ani după aceea, când s-au vândut lucrurile </p>
               <p>lui Millet, după moartea lui. Ș-am văzut atunci pe măcelar plângând și bătându-se cu pumnii în cap, că toată lumea îl credea nebun; și era în adevăr nebun de necaz și de desperare că n-a știut a prețui, când i s-au oferit, bucățelele acelea de pânză vopsită, care se plăteau acum, subt ochii lui speriați, cu zeci de mii de lei” </p>
               <p>Și încheie cu obișnuitul lui oftat din adânc, ce parcă venea de departe, de foarte departe: </p>
               <p>„— E, dragii mei, avem o țară de aur, da' nu știm să ne-o prețuim...” </p>
            </div>
            <div type="div2">
               <head>XI. 1887</head>
               <p>În palatul Eforiei de pe bulevard, în ziua de 11 mai 1887, se deschide a doua expoziție „Grigorescu”. Se deschide nu înseamnă nimic altceva decât că, în ziua aceea, pictorul a venit mai de dimineață, a scos o cheie din buzunar, a descuiat ușa de la stradă și a intrar în tăcutul colțișor de rai pregătit de el cu grijă, cu gust, cu sentimentul că lucrurile nu stau cu indiferență unele lângă altele, ci au și ele simpatiile și antipatiile lor, sunt vesele sau triste, vorbesc sau tac, după locul și lumina în care le-ai pus. Nimic n-a putut să învingă în omul acesta dintr-o bucată oroarea de solemnitate, de gălăgie și de părăzi. Și, de câte ori a fost rugat să îngăduie câte ceva din asemenea deșărtăciuni zgomotoase în jurul persoanei operelor sau numelui lui, a răspuns cu o indignare care a curmat orice discuție. </p>
               <p>Pentru două motive se grăbise să vie în ziua aceea mai de dimineață: întâi, ca să poată avea în liniște vederea generală a expoziției, și al doilea, să-și asigure... în contra cumpărătorilor câteva tablouri care-i erau scumpe, scumpe ca o ființă vie, și pe care niciodată și cu nici un preț n-a vrut să le vândă. </p>
               <p>Expoziția aceasta e cea mai bogată din câte a făcut Grigorescu. Bucăți mai multe au fost alte dăți, dar o mai strălucitoare varietate de subiecte și o mai adâncă înțelegere a frumosului în toate misterele și ipostazele lui, o viață mai proaspătă și mai puternic prinsă în tot ce are ea mai fermecător niciodată nu s-a mai văzut la noi, și arareori se va fi văzut și-n vro altă țară. </p>
               <p>De toate, sunt 222 de bucăți. Cu prețul cel mare, de 8000 de lei, e vestitul „Cetățean român în perspectivă”, „Ovreiul cu gâsca”, pe care-l cumpără d-l G. Cantacuzino. Sunt și „studii din Vitr é” cu prețul acesta, dar... jos, în colțul din dreapta al tabloului, e un pătrățel de carton pe care citim vândut. Cine-i pasionatul acesta — și așa de mare cunoscător — care a pus mâna pe atâtea minuni? Căci iată încă un bilețel, cu același vândut, la bătranica asta, curată, vrednică și foarte simpatică ce șade-n pragul ușii cu fața în lumină și împletește la ciorap. Unde-or fi gândurile ei!... De-afară, din grădinița plină de soare, năvălește pe ușa deschisă un torent de lumină, ce parc-a rupt și flori și frunze pe unde-a trecut și leaduce în odaie. Trebuie să fie tot așa, o zi tare frumoasă, de pe la începutul lui mai, și cam pe la ceasurile nouă dimineața; în casă e strâns tot, dichisit, fiecare lucrișor pus la locul lui; vechile farfurii înșirate pe bufet, ca podoabă. Și ele țin minte de demult, și povestesc lucruri duioase din trecut, căci acolo, în păstrătoarea Bretanie, fiecare casă, cât de săracă, pare a fi bisericuța unei amintiri. Atâta pace în tabloul acesta, și ce atmosferă de cinste și de cuviință în toate! Și în tăcerea aceea sfântă se simte nu știu ce misterioasă armonie și concordanță între sufletul bretoniei și lucrurile curate care o înconjoară, între lumina tinereții de afară și umbra în care dorm atâtea amintiri de la bătrâni... </p>
               <p>Dincoace, iar un vândut: Pe marginea Oceanului. O zi albă de vară, un cer lăptos, făcut mai mult dintr-o spumă de nori, pe care nici un vânt nu vine s-o risipească; jos, în primul plan, pe un scaun de lemn stă, îmbătată de aer, de lumină, de spațiu, o femeie tânără, blondă, a cărei drăgălașă figură de copil, rotundă, rumenă, de o fragezime de floare, are o dulce expresie de vis, de dor, de extaz. A dat să citească, dar... cine mai poate citi în splendoarea asta. Cu mâinile în poală, pe cartea închisă, a rămas pe gânduri. Se uită în zare, departe — în infinit. În fund, oceanul doarme; o ceață ușoară, un fel de lumină ostenită plutește deasupra vastului neteziș al apei verzui; lume împestrițată se primblă încolo pe plajă<lb/>— de-abia se zărește. Căci tabloul este ea. Ea, cu lunga ei rochie cenușie, cu talia strâns înfășurată într-un fel de șal scămoșat de un albastru-vioriu, cu pălăria ușurică de coloarea fragei pârguite: o umbreluță sinilie cu volan alb e răzemată de scaun, și alături, pe-un scaun mai mic de pânză, aruncat, un șălișor de mătase albastru-deschis, așa de moale, așa de ușor, că parcă-i mai mult aer decât stofă, și totul scăldat în lumina aceea de ocean, mai bine zis în oceanul acela de lumină, ce pare că pentru ea vibreaz-acolo, pentru frumosul ei profil. </p>
               <p>Alt vândut: O floricică: adevărat o floricică. E o fetiță de vre-o doi ani cu o mică bonețică albă pe cap, toată îmbrăcată în alb, și șade așa cuminte în iarbă, întocmai cum a pus-o mama, cu mânuțele în poală, cu ochii în jos, cuminte ca un îngeraș — un strop de viață cerească, picat acolo, în pajiștea de la Brolle, pe marginea Senei, delicat și strălucitor ca o lacrimă de rouă subt o rază de soare. Cum a putut mâna omenească să facă o asemenea drăgălășenie? Căpceanul ei, obrăjorii ei, piciorușele ei cu ce-s făcute? Că nu mai e culoare, și nu mai e chip zugrăvit, ci fragezime și gingășie de copilaș divin, care gungurește acolo între flori, și probabil că florile îi răspund. E soare. Aerul tremură scânteietor. În fund, foarte departe, la îngânarea pământului cu cerul, o dunguliță albastră — ai zice că Dumnezeu a dat perdeaua la o parte, ca să vadă și el cum îi șade unei flori când ia chip omenesc... </p>
               <p>Și alte multe bucăți alese, vândute din prima dimineață: Un studiu de fag, O stradă la mahala, O nimfă dormind, Un peisaj de toamnă, O ramură de măr înflorită ... Ați înțeles desigur că fericitul cumpărător e însuși autorul... </p>
               <p>Pentru Grigorescu, o expoziție era un șir de suferinți, din care ieșea ostenit, zdrobit, bolnav pentru multă vreme. Îl durea timpul pierdut, umilința și sila de a sta nemișcat, „ca la tarabă”, cum zicea el, așteptând mușterii; îl ofensa indiscreția celor care încercau să tocmească, dând, prin aceasta, în adevăr, un caracter de marfă unui lucru care pentru el era sfânt, deoarece înfățișa tot ce-a pus Dumnezeu mai bun și mai curat în sufletul lui; îi făcea rău atingerea cu lumea, în felul acesta, mai ales, care i se părea cel mai înjositor pentru un artist. Iată de ce, cum vedea că s-a încropit cu ce să-și acopere pentru doi-trei ani nevoile artei lui, căci pentru el, pentru omul din el, foarte puțin îi trebuia, închidea și pleca. </p>
               <p>Din cele 222 de bucăți, se vând, în mai puțin de trei săptămâni, aproape jumătate, își numără banii — treizeci de mii de lei... Și-i primăvară, codrul dă în frunză. Posada-l cheamă cu freamăt de izvoare — ce mai așteaptă? </p>
               <p>Pentru el banul n-a însemnat niciodată altceva decât posibilitatea de a lucra în liniște. În suma asta de treizeci de mii de lei el vede o nesfârșită întindere de timp liber înaintea lui, materie primă a creațiunii. Vremea — aur în care dorm atâtea juvaieruri... Și-i fericit. O, nespusul, divinul farmec al operei necreate încă! </p>
            </div>
            <div type="div2">
               <head>XII. POSADA</head>
               <p>Toate minunile se pot explica. Pentru aceasta, însă, ele n-au să înceteze de a fi minuni. Uimitoarea fecunditate a lui Grigorescu se explică prin marea lui putere de izolare. E de necrezut cât face în viața unui artist puterea aceasta. Și rari oameni au avut o asemenea putere în măsura în care-a avut-o Grigorescu. El ar fi trăit ani întregi fără să vadă un chip omenesc, fără să simtă nevoia de a schimba o vorbă cu cineva. Iată de ce singuraticul acesta, așa de căutat de toți, așa de iubit pentru minunatele și fermecătoarele lui însușiri sufletești, a avut în viața lui, adică a lăsat să s-apropie de el, foarte puțini prieteni și numai dintre oameni de aceia care și ei aveau ce face cu vremea lor. Vechea „trinitate” — Grigorescu, Bernath, Grecescu (”tatăl, fiul și Duhul sfânt”) — s-a închegat ș-a trăit din acest adânc sentiment despre însemnătatea vieții și despre o misiune serioasă a omului pe pământ. </p>
               <p>În călătoriile lui prin țară, prin țara aceasta plină de atâtea frumuseți ascunse, tăinuite, ca și sufletul poporului nostru, Grigorescu descoperea adevărate raiuri dumnezeiești, din mijlocul cărora nu se mai îndura să plece. Luminișuri de codru, ce parc-așteaptă oaspeți din basme; și plaiuri însorite, și lunci, și ape vrăjitoare, și arbori prieteni, ce parc-atunci se deșteaptă ca să-l primească pe el, să stea de vorbă și de povești cu acest mare tălmaci al lor. Mare, prin iubirea lui de natură, dusă până la evlavie. </p>
               <p>Una din aceste descoperiri a fost Posada. Pe Valea Prahovei, între Comarnic și Sinaia, deasupra „Orățiilor”, e un cătun de munte — vreo douăzeci de căsuțe presărate, ici și colo, pe prispe verzi de pajiște, adăpostite de codru. Acolo se așază pictorul în vara anului 1887, în casa unui țăran fruntaș, care mereu se întreabă și nu se dumerește cum poate un boier de la oraș să trăiască atâta vreme singur, în sălbătăcia aceea de loc. Vro patru-cinci ani de-a rândul acolo-și are el atelierul lui de vară. Se scoală dimineața, înainte de răsăritul soarelui, își face obișnuita lui baie în Prahova, ori sub căderea puternică a unui izvor de munte, vine îndărăt acasă de-și ia lucrurile de pictură și pachețelul cu dejunul, pregătit de cu seară — două ouă fierte, nițică brânză, o felioară de pâine — ș-o pornește pe dealuri. De obicei își are locul lui știut de mai înainte: preluca lui, tăpșanul lui, cu mesteceni care-l cunosc de mult, cu izvoare care-i povestesc, din adânc de vremi, pe când lucrează. Înainte de a începe, umblă câtva timp neliniștit în preajma subiectului, îl privește lung, ba de ici, ba de colo, închizând dintr-un ochi, fluieră printre dinți, ridicând brațul în raza privirii, ca să-și taie bucata de cer a peisajului; și când simte că i s-a lămurit bine în suflet ce are de făcut, își pregătește toate, cu îndemânarea și iuțeala mișcărilor instinctive, și s-așază la lucru. Mâna lui mică, nervoasă, umblă frenetic prin vraful de pensule până-și alege ce-i trebuie, paleta-i gata, câteva linii mari fac loc peisajului pe pânză, și opera misterioasă a creării începe. Treptat, cu fiecare lovitură de pensulă, cu fiecare pată de coloare, pânza se umple de aer, de lumină, de înțeles, dealuri, copaci răsar încet din negurile neființei, din ce în ce mai lămurit, parcă toate erau acolo de mai înainte, și pensula nu face decât să scuture de pe ele stratul de pulbere sub care stăteau ascunse. Între natură și pânză e un curent de lumină care se țese, o palpitare de suflet, ceva proaspăt, viu și misterios, care parcă de sine se limpezește, se desface din formele pieritoare, pentru a îmbrăca haina nemuririi. E viață din marea viață a naturii, care umple sufletul sincer al artistului, și se descarcă prin mâna lui inspirată. </p>
               <p>Un ceas, două, trei au trecut pe nesimțite, cum trec ceasurile peste copacii care cresc. Pictorul se ridică, se depărtează puțin și, înclinându-și capul pe umărul drept, se uită, compară — uneori e mulțumit, de cele mai multe ori, nu. S-așază deoparte, la umbră, dezleagă șervețelul cu merinde și, după ce mănâncă, adună frumușel hârtiuțele și cojile de ou, le-nvălește într-o gazetă și le pune subt o tufă, să nu se vadă, că-i păcat; un loc așa de frumos e sfânt... e o biserică. După dejun, la lucru. Același peisaj, văzut din altă parte, în orice caz, în altă lumină, deci alt peisaj. În artă nici nu există decât... alt peisaj. Plouă-ntr-o zi? Va face vatra lui moș Ifrim, ori vrun copil al lui, gâștele ce bălăcesc dinaintea casei, ori vițelușul de sub șopron. Foarte dragă i-a fost o casă veche românească de acolo din șosea, „cârciuma de la Orății”, cum îi ziceau cărăușii. Așezată pe un dâmb înaintându-și pridvorul spre drum, își taie pe cer liniile simple, de o nespusă eleganță ale coperișului de șindrilă înnegrită de ploi; casa e văzută dintr-o coastă; în păretele despre noi se deschide o ferestruie — un ochi ce privește în calea trecătorilor; în bătătură sunt care, boi dejugați, trăsuri — ca la un loc ca acela; un pridvor, drumeți care cinstesc; pe păretele din față bate o rază de soare — un zâmbet. Deasupra, un cer de vară, nori albi, ușori, se mișcă încet ca pale de fum, în albasrtul înălțimilor. Și-i cald, fierbe văzduhul, și parcă toate ațipesc o clipă, și iar se deșteaptă... </p>
               <p>Cine știe ce amintiri din copilărie mai încălzeau, împreună cu soarele, căsuța aceea simplă, pe când artistul o învăluia cu privirea-i creatoare! Ceva mai tainic, și mai de departe trebuie să fi trecut prin pensula care-a pus-o pe pânză; altfel, n-am rămânea așa pe gânduri înaintea ei. </p>
            </div>
            <div type="div2">
               <head>XIII. CIOBANII LUI GRIGORESCU</head>
               <p>„...Tu, Mioara mea,</p>
               <p>Să te-nduri de ea</p>
               <p>Și să-i spui curat</p>
               <p>Că m-am însurat</p>
               <p>C-o fată de crai</p>
               <p>Pe-o gură de rai...”</p>
               <p>Nu un capitol, ci un volum întreg ar fi de scris cu titlul acesta. În vasta operă a pictorului — ca și în trecutul neamului nostru — păstorul ocupă un loc foarte important. El și l-a cucerit. În vechile poezii ale poporului nostru, pătrunse de o adâncă melancolie, în Miorița, mai limpede și mai mișcător decât în toate celelalte, ni se înfățișează tipul păstorului român, văzut la lumina unei drame, învăluit în nu știu ce atmosferă de bunătate, de duioșie și de înaltă liniște în fața morții, că aproape îl confundăm cu făt-frumosul basmelor noastre. </p>
               <p>Fermecător de frumos acest </p>
               <p>Așa l-a văzut și Grigorescu. L-a văzut cu ochi de istoric, și l-a scris pe pânzele lui cu dragoste de frate. </p>
               <p>Toate felurile de muncă își au pitorescul lor. Un om care muncește e întotdeauna interesant. Mișcări frumoase fac și plugarii ce-și încordează brațele pe coarnele plugului, și plutașii, în luptă cu iuțeala apelor, și semănătorii, și cosașii, cu gesturi largi, ritmice, dar nimeni nu pune atâta nobleță în atitudine, în mers, în privire, ca și în vorbă, nimeni nu are atâta poezie în făptura și în viața lui ca păstorul. </p>
               <p>Lumina și aerul tare al înălțimilor, dormitul afară, urcușurile repezi, sărituri peste ape și lupte cu jivinele sălbatice, atâtea ș-atâtea particulare condiții de trai l-au păstrat sănătos și curat, ager la minte, sprinten și mlădios la mișcări. Depărtarea de sat, de lume, de-ai lui i-a pus în ochi o dulce melancolie, iubire și cântec în suflet. Inima lui va fi șoptit stelelor, într-o noapte de vară, fără să-l fi auzit vreodată, cuvântul dor , cuvântul de foc, pe care nici o limbă nu-l poate traduce. </p>
               <p>Și ce frumoși ciobani pasc turmele lui Grigorescu! Și mândri. Parcă-s regi, monarhi ai munților, așa umblă, așa stau, așa privesc peste plaiurile lor. Nu sunt ei coborâtori din cnezi? N-au purtat gluga și opinca lor cei dintâi voievozi ai Carpaților? Îndărătul vremilor, la capătul celei mai nobile vițe românești, e un păstor. El singur a rămas neschimbat în curgerea atâtor veacuri — aceeași doină, același grai, același port, de la urzirea neamului nostru. </p>
               <p>Priviți-l ce frumos, ce liniștit șade rezemat în ghioaga lui, adesea artistic cioplită — sceptrul și arma lui strămoșească. Pare că de când e muntele stăpânește și vegheazacolo. În picioare, în atitudinea lui obișnuită, de o firească eleganță, cu palma stângă pe măciuca ghioagei, cu brațul drept adus ca un arc, sprijinit pe mâna stângă, se uită-n adâncul zărilor, cu ochi care mai mult gândesc decât văd; lângă el, câinele lui cel mai iubit stă, parcă, în așteptarea unui cuvânt, a unei porunci. E tăcere, nu se aude decât ronțăitul oilor care pasc mai prin apropiere și, din când în când — cling, clang — tilinca sutașelor . Nici un nor pe cer, nici o adiere de vânt. Peisajul e curat, proaspăt, scăldat în lumina de sărbătoare a înălțimilor. În fund se zăresc, lin ondulate, albăstrii, coamele munților. Copacii au stat din freamăt, apele șoptesc a vis... Adevărate, văzute aieve de atâtea ori întocmai așa, și, cu toate astea, nu știu ce te face să-ți închipui că lucrurile acelea sunt în afară de timp, țiind parcă mai mult de cer decât de pământ. </p>
               <p>Mai toți ciobanii lui Grigorescu sunt tineri. Culcați pe brânci, sau stând într-o rână, în pajiștea moale a plaiurilor, urcând sau coborând pe-o coastă de munte, cu aceeași expresie de blândețe și de dor, privesc înaintea lor, în adâncul depărtărilor. Unii sunt băiețani de cincisprezece-șaisprezece ani — un chip de heruvim subt o căciulă mare cât o căldare<lb/>— foarte serioși, gravi chiar în mersul lor bătrânesc, în căutarea și în ținuta lor „de oameni ai trebii”, pe cuvântul și-n vrednicia cărora se poate bizui cineva cu toată nădejdea. Un astfel de „paj al munților — poate cel mai frumos ca figură și ca mișcare — am văzut în colecția M. S. Reginei. E prins în mers. Coboară devale, cu ghioaga la spate, opinca strânsă bine pe picior, ițari de aba, un mintean peste cămașa scurtă-n poale, desfăcută la piept, cu gluga după gât și mijlocul încins c-un chimir de piele, în care-și ține cuțitul, fluierul și scăpărătorile. Soarele-l bate dintr-un peș, stropindu-l cu pete de argint pe căciulă, pe mintean, pe glugă — îndărăt, mai în fund, pe povârnișul coastei, se văd, ca printr-o ceață, oile păscând. Ciobănașul, turma, costișa, munții din fund, cerul albastru — toate parcă sunt vedenia unei vrăji. Parc-a suflat și le-a făcut. Și-n aceeași colecție alături de acest copil al primăverii, e unul din rarii, poate unicul cioban bătrân pe </p>
               <p>care l-a făcut seninul pictor al tinereții. Foarte bătrân și foarte trudit. Ai zice un drumeț care vine de departe — e rupt de osteneală, și s-a așezat pe-o prispă de pământ să mai răsufle. Stă gânditor, cu sumanul pe umeri, cu căciula pe ochi, cu brațele moi pe genunchi, și asupra lui, ca o povară materială, apasă greu noianul vremii trăite. </p>
               <p>Ani de-a rândul Grigorescu umbla vara prin munți, cu săptămânile, observând mișcările, obiceiurile, felul de a sta și de a privi al ciobanului, studiindu-l cu dragoste, pururi în căutarea frumuseței tipice, caracterului fundamental al neamului; ceasuri întregi sta de vorbă cu ei; și ce mult îi plăcea liniștea cu care adesea oamenii aceia simpli spuneau lucruri foarte adânci! Pe Ciungi, în munții Agapiei, dejunam pe iarbă, în apropierea unei stâne. Vine-un cioban tânăr de ne-aduce o botă cu apă rece de la izvor și s-așază mai la o parte. Pictorul îl poftește să guste și el din mâncarea noastră. </p>
               <p>— Mulțămim de bunătate, zice, dar noi postim. Era postul Sântămăriei.<lb/>— Și ce mâncați? întreabă pictorul, ca să-l mai îndemne la vorbă. </p>
               <p>— D-apoi... mai o fiertură de fasole, mai un borș cu buruiene, un castravete murat, ori o ceapă — că nu mai știe omu săracu ce-a mai mânca, doar a muri mai degrabă. </p>
               <p>Uneori ciobanul cu turma e de-abia indicat în fundul peisajului. Alteori vasta priveliște a naturii nu-i decât lumina, decorul în care ni se înfățișează acest prinț al înălțimilor. Ciobănașul de pe valea Prabovei, care coboară cu sumăieșul pe umeri și cu ghioaga la spate, întovărășit de câinele lui de credință, alcătuiește el tot înțelesul tabloului. Îl vedeți ce frumos e la chip și ce mândru pășește... munții pe care-i lăsă-n urmă, mesteacănul subțirel ce se înalță ca o coloană de fum din marginea cărării, aerul, lumina, cerul... toate parcă sunt acolo numai pentru el. </p>
               <p>De cele mai multe ori, însă, e atâta concordanță între păstor și peisajul în care-i pus, un așa întreg desăvârșit alcătuiește omul cu locul, cu aerul, cu bucățica aceea de cer, încât nici n-ai putea spune prin ce te farmecă mai mult tabloul acela; o viață — una singură în tot ce vezi acolo, și care nu poate fi decât așa cum o vezi acolo. Pe Vârful-cu-Dor se urcăncet, în urma turmei, un cioban căruia nu-i vedem fața; după mers, cum ține zăbunul pe umăr și după toată făptura lui greoaie, înțelegem că e om trecut de cincizeci de ani; a ostenit, dar nu mai are mult de suit: capătul turmei a și ajuns în vârf; la stânga, peste tarnița muntelui, ochiul scapătă-n fund, în largul priveliștii, unde se văd în curmeziș alte trei rânduri de munți; coasta celui dintâi e întunecată de brădet, din cealaltă vale se ridică albăstrie ceața dimineții, al doilea munte e încă în umbră; iar cel de-al treilea, din fund de tot, rumenit în bătaia soarelui, parcă arde, pe toată creasta înaltă și stearpă dogoresc stâncile, ca niște bulgări mari de jaratec. Sus, în limpezișul cerului, un norișor alb, sângerat de soare la o margine, se mistuie văzând cu ochii; simți aerul dimineții, aerul proaspăt și răcoros al înălțimilor, lumina crește... ți se pare ciudat că vezi pe cioban tot acolo. Și, cu toate astea, nu ți-l poți închipui aiurea. Munții aceia pentru el sunt, și soarele pentru el răsare. </p>
            </div>
            <div type="div2">
               <head>XIV. ȘOAPTA ADEVĂRULUI...</head>
               <p>Pentru cine a cunoscut pe Grigorescu mai de aproape, marea lui operă, variată, amestecată ca florile pe câmp, și tot ca ele de strălucitoare, se înfățișează ca un lucru foarte firesc. Așa trebuia să fie. În opera lui se oglindește viața lui. Toată viața lui. O viață mai simplă, mai curată, mai cucernic închinată artei și mai frumos trăită în prietenie cu natura nu se poate concepe. Dacă vorbele n-ar avea nevoie de explicații, din două vorbe ne-am înțelege asupra personalității lui Grigorescu: sincer și simplu, și la o adică din una singură: sincer. O, putem să-l scriem cu litere cât de mari, cuvântul acesta are nevoie de multe deslușiri. Ce artist nu e sincer? Corot, cu acel văl de lumină din alte lumi peste peisajul lui foarte frumos și mai totdeauna același, Millet, cu țăranul lui ca turnat în bronz, greoi, posomorât, pe care-l simți și când nu-l vezi în peisajele acelea așa de adevărate, îl simți acolo trist, tăcut, întunecat de nevoi — o ură care așteaptă — n-au fost amândoi deopotrivă de sinceri? Trăind în același timp, și în același mediu, și în același cult pentru adevăr, și, cu toatea astea, câtă deosebire în felul lor de a înțelege arta! Poeți și unul și altul. Corot — elegant, afabil, căutând să dea artei lui numai partea de bunătate și de zâmbet, de cântec și de dragoste, care și acelea sunt destul de adevărate. Nu sunt în viață, de unde nu le poți alunga așa de ușor, destule lucruri urâte și triste? De ce să mai întuneci și arta cu ele? Pe Millet însă acestea îl atrag mai cu deosebire, în acestea găsește el adevărata poezie — cea serioasă, cea profundă. </p>
               <p>„Tu stai, scrie Millet unui prieten, la umbra unui copac, simțind toată mulțumirea, toată liniștea de care se poate bucura un om; și vezi coborând pe-o cărăruie un biet om c-o sarcină-n spate. Felul neașteptat și pururea izbitor cum îți apare omul acesta te duce numaidecât cu gândul la trista condiție a vieții: oboseala.</p>
               <p>În țarină vezi oameni săpând, desfundând. Vezi câte unul, din când în când îndreptându-se de șale, cum se zice, și stergându-și fruntea cu dosul mâinii ... Tu pâinea-ți vei mânca-o întru sudoarea frunții!” </p>
               <p>Un rob ostenit, plecat cu un fel de fatală resemnare, ca subt un blestem, sub povara unei munci lipsite de orice fel de bucurie — iată țăranul lui Millet. </p>
               <p>Câtă depărtare de la acest robust cântăreț al muncii — soră cu durerea — până la visătorul Corot, poetul vaporoaselor dimineți de primăvară, cu „nimfe arcadiene”, pe care zicea că nu el le-a zugrăvit, ci „îngerașul” lui... </p>
               <p>Alături de ei, între ei, și fără să aibă vreo asemănare de paletă cu unul sau cu altul, stă poetul țăranului și peisajului român. Tot așa de sincer ca și Millet, care a fost cel mai sincer dintre pictorii Franței. Dar el în muncă vede sănătatea, cinstea, puterea și farmecul vieții. Orice om care muncește e nobil pentru Grigorescu, și numai prin aceasta e nobil. Osteneala e o pauză în mijlocul unei rugăciuni. </p>
               <p>Vierul în repaos al lui Millet este, pur și simplu, un degenerat, care-ți inspiră și milă, și groază, și dezgust. A făcut și Grigorescu odată un țăran așa. Dar l-a făcut beat, căzut pe-o laviță, înfățișând toropeala unui popor — copil, într-o cârciumă unde stăpânul, ovreiul acela mititel care șade la tarabă, înfățișează tipul cuceritorului. Dar el singur spunea mai târziu că n-a putut isprăvi tabloul acesta, pentru că „pleda o cauză”, — și pictura, de câte ori vrea să facă literatură, pierde din spontaneitatea ei. </p>
               <p>„Și doar am văzut în Moldova cârciuma și toată scena aceea de neuitat, ne povestea odată pictorul: Ovreiul, un tip foarte șiret, sta în fund, la tarabă, pitit în colțul cel mai întunecat, ca să vadă și să nu fie văzut; pe laviță, lângă taraba cu sticle pline de otrăvuri, ședea toropit un țăran beat. Toate curgeau de pe el — cămașa, sumanul rupt, brațele; mâinile lui moi deschideau, c-o mișcare somnoroasă, punga de piele, în fundul căreia se uita cu ochii îndobitociți ai omului care și-a băut mințile... Era vară; în ușă, ovreica grasă și trei copii pe lângă ea, — cel mai mic, rotund și umblând dea-mbușilea, o pornea... parcă să cucerească mai departe. Multă vreme m-a urmărit, ca un vis urât, apăsător, vedenia aceea. Dar, de pus pe pânză, așa cum o am în minte, niciodată n-am izbutit, și nici nu mă mai încerc s-o fac. Ar fi trebuit poate s-o fac atunci, pe loc. Și... pe negândite” </p>
               <p>Pe negândite. Un tezaur de învățături în vorba asta! </p>
               <p>Așa e făcut Bâlciul de la Bacău. O panză mare, pe care e aruncat dintr-o dată, în icoane puternice, un mare înțeles istoric al vieții neamului românesc din Moldova, o pagină sfâșietoare, scrisă de un profet. </p>
               <p>Este iarmarocul anual al Bacăului. Pe câmpia din marginea orașului, în atmosfera încărcată de praf a unei zile de vară, se vede în fund mulțimea clocotitoare, al cărei freamăt ne aduce aminte de o altă învălmășeală, tot așa, subt un cer greu ca acesta, sunt ispitit să zic: de un alt război... </p>
               <p>Avem în față trei grupe distincte: în dreapta, o fetică — fata femeii care stă în picioare în preajma ei, c-o juncă de vânzare — șade jos, cu vro zece păsări, găini și rațe pe care le targuiește, cântărindu-le-n mână, un ovrei; la capătul din stânga al tabloului e un băiețaș cu câteva oi — un pui de cioban, care se uită în mulțime, doar o vedea pe alde taică-so, că tocmai acum se opri lângă marfa lor o căruță c-un cal, un mușteriu — un ovrei; la mijloc — sâmburele tabloului — un țăran biruit de nevoi își vinde văcuța cu vițel — vițelușul e mic, născut de-o zi, adus în brațe pân-aici — unul din cei trei ovrei, căci acolo lucrează trei, așa-l descântă și-l amețește cu vorba pe țăran, încât el, săracu, stă așa, tehui de cap, are un aer de hipnotizat; desigur, nevasta-i șoptește de la spate: dintr-atâta să nu mai lese; apoi singură — cum stă gânditoare cu mâna la gură — pare a-și zice: „Dă, știu și eu ce să mai facem?” Uitându-te la ea, îți vin lăcrimi în ochi. </p>
               <p>În fund e zarvă mare. O lume clocotește-acolo. Și totuși, câtă armonie! Ce sentiment proaspăt, susținut de la început pân' la sfârșit! Nimic nu joacă, nimic nu te supără. Nici o pată de coloare care să nu fie organic legată de viața tabloului. Nimic nu lipsește, nimic nu-i de prisos. Și nimeni nu pozează. Toți și toate sunt de acolo, așa cum sunt în fiecare an la o zi ca aceea. Și tabloul îți arată just cât poți lua în cuprinsul unei priviri. Cu cât te uiți, cu atât se adâncește; oameni, vite se deslușesc treptat, și viața, hreamătul, băteliștea atâtor nevoi și patimi, cu harmalaia aceea de ovrei ce umblă forfota după afaceri — toate parcă vin spre tine, mai aproape, din ce în ce mai aproape. E o atmosferă îmbâcsită, apăsătoare, ceva greu se lasă din cer pe mișcarea aceea, pe sufletele de-acolo — neliniștite și unele și altele — târâte, ca-ntr-o luptă surdă, misterioasă, în vâltoarea târgului. Și ce admirabilă unitate în atâta amestec de lume! Arareori știința, instinctul, mai bine zis, al grupării, al ordonării ritmice, al așezării pe pânză a biruit greutăți mai mari. Toate se coordonează în același aer, în aceeași lumină, în același moment, în palpitarea aceleiași vieți, în toate circulă de la un capăt la altul al pânzei același suflet, unul singur — al mulțimii. Și mereu ne uităm la femeia aceea amărâtă dindărătul omului cu vaca. Ah, cum ne înduioșează figura aceea sfântă, pe care de-abia o vedem — mai mult o simțim decât o vedem — și, totuși, ce bine o cunoaștem! </p>
               <p>E o simfonie măreață și zguduitoare pe pânza aceea. În largi acorduri triste, loviturile de pensulă au gemete de violoncel, uneori bubuituri de tobă și strigăte de trâmbiți. Grigorescu — psalmistul tăcerii. Cât a trebuit să-l doară ca să strige astfel! Un sentiment profund al măsurii, un instinct rar de ce trebuie spus tare, de ce trebuie numai șoptit, de ce e de subînțeles, iată secretul acestei armonii, în atâta amestec și zbucium de lume. Secretul care face farmecul tuturor operelor lui. </p>
               <p>S-ar putea scrie o carte despre acest tablou. Într-un lucru </p>
               <p>așa de complex, artistul a știut să rămâie simplu. Deplin stăpân și pe arta lui, și pe sufletul lui. Negreșit că orice operă mare se face cu pasiune. Dar e o tărie de pasiune care te duce dincolo de adevăr. A ști, a putea să te oprești exact unde trebuie, iată marea putere în artă, ca și în viață. Puterea aceasta, care adesea ia înfățișarea norocului, a avut-o pururea Grigorescu. El n-a fost împiedicat, în libera dezvoltare a facultăților lui firești, de tradiții academice, ori de cine știe ce alte preocupări străine artei, deci vrăjmașe artei. Nu și-a căutat originalitatea, care nu vine niciodată la cel care-o caută. S-a căutat pe el, când era de douăzeci și trei de ani, în pădurea de la Fontainebleau, și s-a găsit. S-a găsit acolo, cum s-ar fi găsit în orice altă parte a lumii. „Aici! aici!” îi șoptea dinlăuntrul inimii lui acela pe care-l căuta. Și el a înțeles, și nu s-a rătăcit. </p>
               <p>Șoapta adevărului, simpla, sfânta adevărului șoaptă! Ce puțini o aud!... Și tu, care-alergi toată viața pe căi ce nu sunt ale tale, și tu ai putea s-o auzi, căci e în toate inimile, dar n-o auzi de zgomotul pașilor tăi. </p>
            </div>
            <div type="div2">
               <head>XV. TAINA PUTERII</head>
               <p>Grigorescu era făcut pentru a vedea înlăuntrul lucrurilor. Tăcut, pururea gânditor, neliniștit, având nu numai pasiunea de a observa, dar și darul de a vedea, omul acesta era cu neputință să se mulțumească numai cu ce spun formele la suprafață. Toată adâncimea acestui suflet meditativ își cerea în afară proporția de adâncime, în bătaia privirii, pe care o arunca asupra lucrurilor. El nu era un trecător grăbit în lumea aceasta, pe care a căutat s-o vadă, fără să fie văzut. Un lucrător grăbit — da. Grăbit să scuture cât mai multă viață și cât mai mult înțeles din spăimântătoarea fugă a clipelor lui. Să vadă repede, și repede să spuie ce-a văzut. Toată viața lui era în ochi. Acolo ardea flacăra sufletului lui. În ochi și în mâini, care nu erau decât o continuare a ochilor. O imperioasă nevoie de a-și exprima prin linii impresiile lui. El cugeta în linii. Acasă, pe drum, în primblările lui prin țară, ca și în călătoriile lui în străinătate, își însemna ce vedea, repede, cu iuțeala mișcărilor instinctive. Chiar și când era bolnav și nevoit să stea în pat, simțea în mână neastâmpărul, trebuința de a crea... Zăbovea o muscă la o picătură de sirop de pe mesița lui de marmură, în două minute de poză, musca era pe hârtie, aidoma gata să zboare. La Paris, fiind odată bolnav și neputându-se mișca din otel vreo două săptămâni, toată vremea nu făcea decât să deseneze figurile fantastice pe care ochii lui aprinși le vedeau în florile tapetului de pe păreți. Îngrijitoarea, femeie deșteaptă, îi punea la căpătâi, regulat, în fiecare dimineață, foi de hârtie albă, în locul celor „mâzgălite”. Și pictorul, în bunătatea lui, se făcea că nu bagă de seamă. Câte carnete cu desenuri prețioase n-a pierdut în viața lui! O zi, două, îi părea rău, pe urmă zicea: „Nu-i nimic: un lucru pe care l-ai făcut odată, nu-i pierdut; chiar dacă l-ai șters, nu-i pierdut, a rămas ceva în mâna ta. Și asta-i de ajuns.” Vorbeai — el mai mult cu ochii te asculta. Îi simțeai privirea cum îți umblă pe față, pe mâini, ca ceva viu, neliniștit, care caută. La masă, într-o bucățică de pâine, într-o pată de cafea pe marginea ceștii, ne arăta profiluri, capete de expresie, pe cari le învia cu privirea lui. </p>
               <p>Lumea el o vedea în tablouri. Picta cu ochii, cu gândul, când nu picta cu mâna. </p>
               <p>Toate clipele de veghere le trăia în arta lui. De aci ușurința, libertatea, verva extraordinară a facturii lui. În arderea aceasta neîntreruptă a focului sacru e taina puterii unui artist. El n-a lăsat o clipă să se treacă focul pe care i l-a încredințat Dumnezeu. Și de aceea, tot ce-a vrut a făcut. Toate tainele i s-au deschis. Priviți peisajele lui. Nu mai e pictură. E o fereastră deschisă larg în lumina de-afară. Copacii își tremură frunza-n aer, norii se mișcă încet, ca niște corăbii fără vânt, pe marea lor albastră, de un albastru de vis, iarba, încropită de soare, aburește, parcă te cheamă la odihnă; te duci cu gândul acolo, trăiești acolo. Tot înțelesul artei stă în vraja aceasta. Se uită unii de aproape, să-i vadă „meșteșugul”. Un muzicant care ar vrea să controleze pe ce note cântă privighetoarea! Dar Grigorescu n-are nici un meșteșug. Natura însăși creează prin el. Natura a vrut să vadă cum sunt lucrurile ei în pictură: avea nevoie de un suflet curat și sincer, care să i le arate în adevărata lor lumină , și-a însărcinat cu aceasta pe Grigorescu. L-a ales pe el, pe copilul acesta bun, care spunea unui critic de artă ce-l tot întreba de tehnică, de procedeuri, de secrete: „Nici un secret, dragă domnule. Privesc lucrul cu ochii mei, și caut să-l fac așa cum îl văd.” Multe lucruri bune dau cărțile; sinceritate însă nu pot să-ți dea, și aceasta-i mai scumpă decât toate învățăturile. </p>
               <p>Ce anatomie a învățat Grigorescu? Și, cu toate astea, uitațivă la boii lui. Sunt „modelați pe dinlăuntru”: își au sub piele mușchii și oasele la locul lor, făcute bine, bine legate, fiecare mișcare o vezi și pe dedesubt, își dezvoltă jocul ei fascicular, încordarea și discordarea nervilor, cu întinderea și slăbirea legăturilor corespunzătoare. </p>
               <p>Bineînțeles că pictorul își are, în linii largi, cultura artei lui, pe care singur și-a limpezit-o, încetul cu încetul. Dar el vede și înțelege o mulțime de lucruri, pe care nu le știu spune cărțile, pe care numai ani și ani de adâncă observație și de răbdătoare muncă te-ajută să le dezgropi și să le tragi la lumină din propriul tău suflet. Am auzit spuindu-se despre alți pictori și despre tablourile lor vorbe de-acestea: „S-a ocupat prea mult de formă ș-a neglijat coloarea”; sau: „Cutare tablou e frumos colorat, ce păcat că desenul, ori construcția, ori așezarea pe pânză lasă de dorit!” La Grigorescu, linie, coloare, viață, aer, mișcare, toate acestea fac una. Sunt una<lb/>— cum de altfel trebuie să fie la orice artist adevărat. Aceeași pensulă, cu aceeași atingere, așază, construiește, desenează și colorează — într-un cuvânt, pune lucrul în picioare și-i dă viață, just, câtă-i trebuie. Cum? Aceasta nu se explică, și nu se-nvață. Putem învăța cum se fac florile artificiale, dar o floare naturală... ascunde un mare secret. Grigorescu nu caută să explice. El transpune petele din bucățica de natură la care se uită pe bucățica lui de pânză așa cum le vede, fără să-și spuie: „Natura are acolo un om, o turmă de oi, un copac mai în fund; ea nu-mi arată din toate astea decât linii vagi, forme nehotărâte și pete de colori, eu am să completez, am să spun tare ce-mi șoptește ea încet”. </p>
               <p>Nu. Chemarea lui nefiind alta decât de a exprima curat o impresie curată, simplă, ritmică, așa cum o dă clipa de lumină cu care niciodată nu se va mai întâlni, de aceasta e preocupat, și de nimic altăceva. Celelalte vin de la sine, fără să le cauți. Fiecare lucrișor, o floare, o piatră, un petecuț de stofă își are viața lui. Uită-te bine la el, și dacă ești sincer, din două lovituri de pensulă îl vei lua cu viață cu tot; iar dacă nu ai această pregătire de suflet, poți avea toate celelalte pregătiri pe care le dă școala, și poți migăli săptămâni întregi, nu-i vei lua decât umbra. O pensulă încărcată de coloare în mâna cea mai savantă și mai iscusită de pe lume -dacă nu s-a coborât puțin suflet în vârful ei — nu-i decât o pensulă încărcată de coloare. În peisajele lui Grigorescu, în acelea mai ales care nu au decât cer și pământ, e o viață misterioasă, care nu știi de unde vine. Dar o simți că te învăluie, o simți în vibrarea aerului, în armonia liniștită a colorilor, așa de curate, așa de proaspete, încât toate la un loc îți dau o singură impresie — de lumină. Artistul însuși a trebuit să fie mișcat de farmecul acelei tăceri mărețe, și fiorul </p>
               <p>acela, tresărirea aceea de suflet a trecut pe pânză cu fiecare pată de coloare. El nu caută să te miște, de aceea te mișcă. Și cum te face să gândești, cu cele mai mici lucruri... c-o șoaptă, c-o reticență! La el nu-i nevoie ca viața să lucreze, sau să vorbească tare pentru ca să spună ceva inimii tale. O țărăncuță e foarte expresivă stând pe gânduri, cu mâinile uitate în poală, cu ochii lungiți a drum, a dor... Privirea noastră culege de pe buzele ei vorbele pe care-ar vrea să le spună, și n-are cui, vorbe care, trecând prin sufletul pictorului, s-au strecurat în vârful pensulei, fără știrea lui, și s-au amestecat în coloarea din care i-a făcut gura. </p>
               <p>Toate lucrurile omului acestuia au o viață discretă, profundă, pe care n-o înțelegi, n-o simți la început, dar care palpită acolo, și, cine știe când, sub ce rază de lumină, de afară, sau din sufletul tău, te va face odată să tresari și să zici: „Ciudat, asta acum parc-o văd întăi”... Și de câte ori ai s-o mai vezi întăi! Că aceasta e taina, acesta e darul cel mare al vieții — de a fi pururea nouă. </p>
               <p>Ani de-a rândul nimeni nu mai știa de Grigorescu. Umbla prin țară, prin străinătate — „cu cortul”, cum zicea acest mare admirator al țiganilor — venea câte o zi, două prin București, unde avea un atelier în strada Batiștei, își lua pânze și colori, poposea câteva zile la Câmpina, că ș-acolo avea un cuibuleț, într-o casă veche cu ogradă largă, unde fusese pe vremuri hanul cărăușilor în drumul Brașovului, și iar dispărea. Ce se petrecea în viața politică a țării, cine erau miniștri, ce partid era la putere, habar n-avea. Pentru el, un motiv nou de peisaj devenea un eveniment — un mesteacăn frumos era un prieten iubit, de care i se făcea dor din când în când și se ducea să-l mai vadă. Toate lucrurile care trecuseră prin sufletul lui îi erau dragi, altfel nici nu le-ar fi pictat. Erau însă unele pentru care avea nu numai dragoste, dar și un sentiment de recunoștință, o deosebită duioșie care se și vede în felul cum le-a luminat pe pânzele lui. Acestea alcătuiau familia singurătății lui. </p>
               <p>Uneori săptămâni întregi se primbla pe plaiuri, prin păduri, pe lunci; umbla pe jos foarte mult și totdeauna repede; se oprea din când în când, se uita lung la câte o potecuță ce s-adâncea într-un desiș de crâng, la câte un mesteacăn sfios, alb, delicat, răzlețit de ceilalți copaci, se uita la dealurile din fund, se uita la cer, sta puțin pe gânduri, și, fluierând încetișor o doină, pleca-nainte. Adesea suspina. Avea un suspin al lui — suspinul adânc, misterios al tăcerilor îndelungate. Mai sta de vorbă cu băietanul care-i ducea „sculele”. Iar când își găsea-n sfârșit peisajul care se potrivea cu sufletul lui din momentul acela, repede-și făcea paleta și trei-patru ceasuri nu mai știa nimic — doar suflarea i s-auzea printre dinți șuierând ca o vijelie depărtată. </p>
               <p>Luni întregi ar fi stat să lucreze în fața unui peisaj frumos. În fiecare zi, îl vedea nou, subt alt cer, scăldat în altă lumină. El însuși, sufletul lui, nu era altul în fiecare zi?... </p>
               <p>Dar iată că tablourile îi umplu iar atelierul. Îmbelșugata recoltă de minuni cere o expoziție. Calvarul unei expoziții. În toată vremea pregătirilor, pictorul e în friguri. Își aduce de la Paris modele de rame, a căror executare imperfectă este izvorul celor dintâi nemulțumiri. Vine apoi chestiunea sălii. De astă dată însă — și de aici înainte — Ateneul Român, construcție nouă, dă picturii o sală anume pentru expoziții. Așezarea fiecărui tablou în lumina și în mediul care-i convine cere o muncă de mai multe zile în care pictorul e în picioare de dimineața până seara, măsurând, făcând și desfăcând „panouri”, căutând, cu multă grijă, locul fiecărei note în simfonia aceea de colori. Tablourile sunt strâns grupate. Că face impresie urâtă, zice, să le vezi presărate-așa... „ca dinții babei”. Apoi începe alcătuirea catalogului: găsirea titlului și fixarea prețului fiecărui tablou. Ah, prețuri, cifre... Grigorescu, și cifre! Se oprește la fiecare bucată, se uită lung la ea, cu privirea încărcată de amintiri, ezită, — secretarul expoziției, cu creionul în mână, așteaptă hotărârea... </p>
               <p>— Asta?... Bătrâna la vatră... pune-o 300. Numărul 23... Ciobănaș cu turmă mică ... 600; Spălătorese la Granville... 600; Primăvara... 1.800; Colț de stradă la Roma... 250; Car cu fân după ploaie ... 400; Potecă între flori... 1.500. Ăsta ? De... știu eu?... Mai spune și dumneata... Să-i zicem Fetică pe gânduri ... pune-o 400... </p>
               <p>Dar ce sărbătoare când se deschide publicului bogăția asta de frumuseți! Vii de-afară în toiul iernii, îți scuturi la ușă picioarele de zăpadă și intri în cea mai fermecătoare lume ce se poate visa. La început ai o foarte limpede impresie de primăvară. Și parcă și-n sufletul tău se face deodată primăvară. Totul e curat, proaspăt, luminos. Dintre meri înfloriți, o căsuță de țară surâde amintirilor tale de demult; pe o frunte de deal, umedă încă de roua dimineții, patru boi moldovenești trag din răsputeri — în urma lor fumegă brazda reavănă, din adânc răsturnată, grasă și neagră ca păcura. Cine-i fetica ce-a stat din tors și se uită așa țintă la tine, c-un zâmbet drăgălaș în ochi, parcă te-ar cunoaște? Parc-ar vrea să-ți vorbească, și ție ți-e cunoscută figura aceasta dulce și luminoasă ca o zi de Paști în cadrul copilăriei. La ce s-o fi gândind ciobănașul culcat pe brânci în pajiștea-nflorită de pe plaiul Câmpiniții?... Atâtea ceruri, toată gama de ceruri frumoase luminează adâncile peisaje, încântătoarele peisaje ale țării noastre, pe care așa de bine ne învață să ne-o cunoaștem și să ne-o iubim! E o adevărată binecuvântare cerul munților, colinelor și vastelor noastre câmpii. Lumina aceasta a țării românești o poartă în ochi, în suflet, în mișcări, în toată făptura lor ciobanii lui Grigorescu. Și ostașii lui, în zile de pace, sentinelele acele de pe malul Dunării, cu ceva din mândria străvechilor plăieși în ținuta lor nobilă, de o nespusă eleganță bărbătească, și zveltele lui bălăioare, zânele dumbrăvilor, păstorițe totdeauna visătoare, ce-n firul pe care-l torc amestecă o îngânare de cântec și taina unui dor, toate figurile lui românești au câte ceva din cerul patriei noastre. </p>
               <p>Și flori, atâtea flori. Ici, o ramură de cireș, cu frunzulița fragedă, cu floarea albă și delicată ca fulgul de zăpadă, dincolo un buchet de trandafiri, mai în fund, lângă un studiu de nud, un braț de flori de câmp, o ploaie de flori în calea atâtor frumuseți eterne. Iar ca o sinteză a strălucirii acesteia de tinerețe și de gingășie, domnind parcă în mijlocul acestui triumf al luminii, stă visătoare pe-un prag de pământ o copiliță de vro cincisprezece ani, un fermecător tip de țărăncuță; portu-i simplu — o catrință neagră încinsă cu bete peste cămașa albă, lungă-n poale — îi desinează puțin trupșorul plinuț de o grație ce nu se poate spune-n cuvinte. E cu capul gol, părul frumos pieptănat, cu codițele-mpletite strânse la ceafă, îi acopere tâmpla până-n sprinceană; o vedem de profil — un profil adorabil, de vestală romană; a rămas pe gânduri, cu mâinile-n poală, cu-o floricică-n mâna stângă; picioarele goale i se-ngroapă-n pajiște, donița și ulciorul stau lângă ea ș-așteaptă: în raiul acela, de jur împrejur înconjurată de flori, și-a uitat și de casă, și de izvor, și de toate — e dusă într-o lume de basme. Tabloul poartă jos, în colțișorul din stânga, subt iscălitură, data 1881, și în catalog e pus la No. 26, cu titlul: Primăvara. Un simbol pe care târziu, după vro douăzeci de ani, l-am înțeles. În Primăvara aceea pictorul a eternizat pe ființa discretă și duioasă care-a știut să-l ocrotească, să-i apere liniștea și timpul lui prețios, să-l păstreze vesel, sănătos și pururea tânăr, pentru înalta lui misiune de creator. Dar cum e „scrisă”! Cu ce mână inspirată! E atâta dragoste și recunoștință în tabloul acela, că simți parcă sufletul artistului șoptind cuvinte de mângâiere în fiecare floare, palpitând încă în fiecare urmă de pensulă. „Primăvara” aceea încântătoare a făcut ca viața pictorului să fie cu adevărat o primăvară până-n cel de pe urmă ceas. Dumnezeu i-a trimis-o; Dumnezeu, din marele lui peisaj, a luat o floare fragedă de răsură și, dându-i trup și grai omenesc, i-a trimis-o pe-o rază de soare — model artei, tovarăș vieții. </p>
            </div>
            <div type="div2">
               <head>XVII. LA CÂMPINA</head>
               <p>După expoziția din 1891, pictorul își construiește un atelier la Câmpina — orășel de munte între Ploiești și Sinaia -și se așază acolo definitiv. E liniște și curat — pământul își ține încă-nchise bogățiile de petrol, sondele n-au început să-i strice peisajele, nici fumul gros al fabricilor să-i acopere cerul. Strada e retrasă. Un zaplaz înalt închide de jur împrejur acest cuibușor de pace și de muncă, unde nimic din marele zgomot al lumii nu străbate. Pictorul se simte-acum, pentru întâia oară, îngrădit în adăpostul lui sigur, în liniștea lui. Își mai păstrează, vro șapte-opt ani, și locuința de la București, unde vine din ce în ce mai rar. Vechea trinitate de-abia mai șoptește amintirilor lui, ca din cine știe ce depărtare. Câțiva admiratori, dintre literații timpului, scriu despre el, despre opera lui lucruri care-l ating. Ei scriu cu respect, cu evlavie. Închinarea lor îl înduioșează, ca tot ce vine din inimă. Pictorul îi învăluie în prietenia lui caldă, generoasă, plină de-o adâncă bunătate și de o dragoste cu adevărat părintească. Simte parcă uneori nevoia de a vorbi prin cuvinte, pe care -de atâta îndelungă tăcere — le găsește anevoie la început. Îl stânjinesc primele fraze... Dar pe urmă, când iese-n larg, ce interesant e în tot ce spune! Și cum vorbește de arta lui! </p>
               <p>„Fă ce simți, și atâta cât simți — unde nu te mai mișcă, lasă paleta jos: lucrul tău, fiind numai sinceritate, va crește și se va desăvârși în sufletul celorlalți. Va trăi. Altfel, vrând să-l isprăvești, îl omori. </p>
               <p>Eram mărișor — oi fi avut vro opt-nouă ani — când m-au închis frații și surorile în biserică, ș-au fugit, și m-au lăsat singur, spuindu-mi c-au să sară sfinții pe mine, să mă mănânce. Am căzut în genunchi plângând și, pân-a venit mama, așa am stat și m-am rugat din toată inima. Multă vreme am privit ca o minune faptul că nu m-au mâncat. Mai târziu, când făceam icoane, zugrăveam sfinții nu numai cu evlavie, dar și c-un fel de recunoștință, că mi-au lăsat viața... </p>
               <p>A murit acum vreo douăzeci de ani un pictor francez, Ricard. Nu era lipsit de talent; dar foarte ciudat om: își pusese-n gând să facă portrete ca Tizian. Avea, nu știu prin ce împrejurare, două pânze de Tizian. Le-a luat, s-a închis cu ele-n atelier, ș-a mocoșit în taină, ca un alhimist, să vadă cum sunt făcute: cum îi preparată pânza, cum îi pusă coloarea, din ce-i făcută căldura, viața aceea misterioasă a vechilor portrete. A lucrat luni întregi, a distrus opera naturală, vie a lui Tizian, ca să facă el una artificială. E cum ai tăia o privighetoare, ca să vezi cum cântă. </p>
               <p>Am cunoscut un pictor care făcea natură moartă cu destulă... abilitate; mai ales obiectele de metal și vasele de porțelan le făcea chiar bine. De la un timp, a lăsat lucrul lui, la care se pricepea, și s-a încăpățânat să facă flori. Și făcea, nenorocitul, niște flori groaznice. Flori de porțelan: simțeai că dacă le-ai atinge, s-ar sparge. </p>
               <p>Floarea trebuie să fie plăpândă, nu fragilă; și umedă, și curată: moale, proaspăt colorată; să-și păstreze pe pânză lumina și seva ei. Și asta nu se face numai cu vopsele din tub... </p>
               <p>— D-voastră n-ați încercat niciodată să faceți efecte de lună? </p>
               <p>— Doamne, e așa de greu să faci un lucru bunișor la lumina zilei, ce să te mai încerci să zugrăvești noaptea? Ca s-o vezi când? Tot ziua.</p>
               <p>Exact?... Ce-nsemnează asta-n artă? În sufletul tău e taina care dă viață pânzei, nu în forma și coloarea exactă a lucrurilor. Acolo-i aerul, acolo-i mișcarea care nu pozează, acolo-i palpitarea caldă a liniilor de-afară, prin care vorbește înțelesul dinlăuntrul. Nu vezi atâtea tablouri corecte, linse, reci, așa de uscate și de lustruite, că oamenii de-acolo parc-au fost niște păpuși de lemn, date bine la strung, îmbrăcate, așezate frumos, dipă regulele știute, și pe urmă, tot după regulile știute, zugrăvite?... </p>
               <p>Exactitatea strictă nu-i totdeauna adevărul. Despre un copac în care-mi desenezi frunza cu nervura ei, despre un peisaj în care-mi faci firul de iarbă, voi spune oricând că nu-i adevărat. Ochiul nu-l vede-așa. </p>
               <p>Ne uităm de departe la un cunoscut care vine-ncet spre noi. Ce vedem noi din forma și din mișcarea lui? Câteva linii. În acele câteva linii e „caracterul”. Să le știi prinde pe acelea, și să nu le pierzi apoi în mulțimea detaliilor... O, detaliile! Pe câți nu-i amăgesc!... Cine zugrăvește haina cu nasturii și cu toate îndoiturile ei va avea o admirabilă firmă de croitor; nu un portret, și, mai ales, nu un suflet. </p>
               <p>Icoana cea mai credincioasă, dacă-i făcută cu răceală, dacă n-are aer, spațiu și ceva din vibrarea intimă a sufletului prin care a trecut, nu-i decât o fotografie colorată. Sinceritatea lucrează întocmai ca natura — fără compas și fără cumpănă. </p>
               <p>Ca să dai modelului tău mișcarea fundamental caracteristică, cea naturală, singura frumoasă, gândește-te la ce face neamul lui de veacuri. În cadrul acelei îndeletniciri seculare vei găsi gestul adevărat, cu suflet cu tot. </p>
               <p>Numai într-o schiță poți rămânea sincer până la sfârșit. Într-un tablou migălit începi să te observi, și din momentul acela e mai mult meșteșug decât artă. </p>
               <p>Repetiție-n artă? Vai de cel care, privind un lucru frumos, deci viu, căci toate lucrurile frumoase sunt vii, privindu-l numai o dată și numai dintr-un punct de vedere, crede că l-a văzut destul! Nici o floare nu e „repetiție”. Nici o undă de lumină. De milioane de ani, de când trimite soarele raze pe pământul nostru, n-au venit două la fel. </p>
               <p>Înainte de a începe un portret, uită-te bine ... Sunt mâini care nu seamănă cu figura. N-ai să le faci. Dar când ochii nu sunt ai gurii! </p>
               <p>Pentru mine gura ... privește mai expresiv decât ochii. Sentimentul colorează, nu pensula. Poți colora c-o bucățică de cărbune, și toate tuburile din lume nu-ți dau albastrul unei flori de inișor dacă nu-l ai în suflet. </p>
               <p>Lucrează mult; în fiecare zi. Și șterge tot ce faci dacă nu simți sufletul tău acolo: dar lucrează mult, ca să poți lucra repede. Toate lucrurile de-afară trebuiesc făcute repede, smulse din zbor. Cu același peisaj scăldat în aceeași lumină și privit cu aceeași dispoziție sufletească, nu te întâlnești decât o dată în viață. Iată de ce-i foarte important să poți lucra repede. Simfonia aceea de linii, de tonuri, de umbră și de lumină, înfrățirea aceea a tuturor elementelor care fac, sub raza unei clipe fericite, ca un lucru să fie frumos, n-ai s-o mai găsești. Peste un ceas alta-i fața lumii, și tu ești altul. </p>
               <p>Ai putea să numeri pe un tablou de câte ori s-a odihnit pictorul. </p>
               <p>Sunt mâini care gândesc; mâini bune, iubitoare, cari parcă mângâie lucrurile pe care le ating, și mâini răutăcioase care privesc lumea cu necaz. Am văzut mâini foarte triste la un actor care nu juca decât roluri comice ... Mâinile nu puteau minți. </p>
               <p>Dacă ai pus într-un vers o tresărire a inimii tale, să știi că, și peste o mie de ani, cine-l va citi, va simți în inima lui bătaia inimii tale. Dacă n-ai pus nimic, ce vrei să fie acolo? Așa e și c-un tablou. </p>
               <p>Ochi e ușor de făcut. Privirea-i mai greu. Orice lucru are o latură a lui mai expresivă, acolo-i taina vieții lui. De obicei, n-o găsesc acei care o caută. </p>
               <p>Cu aceeași pensulă, muiată în aceeași coloare, faci, dintr-o singură trăsătură, să zicem, o petală de floare. Floarea care ți-a servit de model a putut fi naturală, ori de mătase, ori de porțelan, ori de hârtie... Această deosebire de materie trebuie să mi-o dai în petala pe care ai făcut-o. Cum? ... Numai cu sufletul. </p>
               <p>Courbet, trecând într-o seară pe dinaintea unei ferme, vede un vițeluș frumos și roagă pe fermieră să-i dea voie să vie a doua zi să-l zugrăvească. Bucuria femeii. A doua zi dimineață, când vine pictorul, ea-l așteaptă în poartă cu vițelușul spălat, dichisit, cu pahglici împletite-n coadă. „Acesta nu-i vițelul meu”, zice Courbet și pleacă supărat. </p>
               <p>Câți nu-nțeleg frumosul, ca biata fermieră!... În pictură, cel mai bun lucru e să nu revii. Cât ai putut prinde dintr-o dată, cu sufletul înfierbântat din ceasul acela, atâta-i al tău. Dacă nu-ți place, șterge și-ncepe din nou. Bineînțeles că atunci când e o lucrare de atelier, se schimbă vorba. Dar acelea greu trăiesc. Până să le isprăvești, fuge viața din ele. Toate-ți fug. Fuge expresia lucrurilor, ca ș-a figurii omenești, fuge lumina și, ceea ce e mai important, pentru că în adevăr e ireparabil, fuge frăgezimea sentimentului tău, privirea, dispoziția, sufletul tău de-atunci, cu care n-ai să te mai întâlnești niciodată. De câte ori nu mi s-a întâmplat, când n-aveam colorile la mine, să văd un colț de natură admirabil. Mă uitam la ceas, ca să viu a doua zi exact la aceeași oră, să lucrez. Veneam, și nu mai era nimic. Erau copacii, era valea, și aceeași lumină era, dar... nu mai eram eu cel de eri.” </p>
               <p>Întrebat de un pictor tânăr dacă în unele cazuri nu e mai bine să puie coloarea cu vârful cuțitului, îi răspunde: </p>
               <p>„Pune-o, nenișorule, și cu tocul cizmei, numai s-o pui pe cea care trebuie, și s-o pui unde trebuie.” </p>
               <p>Lecții, în înțelesul obișnuit al cuvântului, n-a dat. Dar viața lui simplă, bunătatea, cinstea, singurătatea de sfânt în care a trăit, renunțarea la orice foloase personale, și mândrul dispreț pentru toate deșărtăciunile omenești, iubirea de țară, munca neadormită și adânca pasiune pentru bine, adevăr și frumos nu sunt oare și acestea, acestea mai ales, cea mai înaltă învățătură pe care poate să ne-o dea un om, și, din acest punct de vedere, nu rămâne Grigorescu un mare profesor al vremii lui ș-al celei viitoare? </p>
               <p>Despre lucrurile lui niciodată nu vorbește. Despre viața lui — foarte rar. Povestește fermecător, în vorbe puține, aproape fără gesturi, cu nu știu ce pasiune stăpânită, care-ți dă impresia unei mari puteri ascunse. O mare dreptate, care vorbește-ncet. Numai când vorbește de frumusețile țării, de bunătatea și de vrednicia poporului acestuia, despre care spune-ntotdeauna că „e cel mai cuminte popor de pe pământ”, glasul lui capătă o căldură ș-o sonoritate muzicală, gestul devine larg, hotărât, sugestiv, și toată fața i se luminează ca de taina unei inspirații. </p>
               <p>Nu e un „mizantrop”, cum cred unii. E în firea aceasta tăcută, blândă, de o nobilă discreție, un mare fond de simpatie ș-o adâncă nevoie de iubire. Pe oamenii buni, pe oamenii de treabă singur îi caută, se duce să-i cunoască, îi place să stea cu ei de vorbă... Și ce mângâiere duioasă are-n vorbă, ce expresiv e în privire, în toate mișcările lui! Când se scutură de-o impresie urâtă și rostește cuvântul „groaznic!”... simți în tine fiorul repulsiunii lui. Iar când îți vorbește de-un lucru gingaș, glasul i se topește ca-n farmecul unei dulci mângâieri, și mâna lui dreaptă își unește frumos degetul cel mare cu cel de la mijloc într-o mișcare așa de corespunzătoare sentimentului, că parcă în adevăr îți arată lucrul de care-ți vorbește. </p>
               <p>Mâna lui sfântă!... Mâna aceea nervoasă, mică, delicată, care parcă binecuvânta lucrurile pe care le atingea... Ce minune a făcut mâna aceea!</p>
            </div>
            <div type="div2">
               <head>XVIII. CHIPURI</head>
               <p>Grigorescu a făcut puține portrete, în înțelesul obișnuit al cuvântului. Lucrările de atelier, în genere faptul de a sta pironit în aer închis, pentru acest mare iubitor de spațiu și de libertate erau ca un început de robie. Când însă găsea o figură seducătoare, profund caracteristică, fie ca tip al unei rase, fie ca expresie personală a unui suflet, atunci își uita de farmecul peisajelor, și toată puterea lui de adâncire, de ultravedere a lucrurilor se concentra cu pasiune asupra figurii omenești. În acest larg înțeles al cuvântului am putea spune c-avem de la el sute de portrete. Toți evreii lui sunt portrete. Țiganca de la Ghergani, acea superbă și nepăsătoare Venere a celui mai pitoresc și mai visător neam de pe pământ, nu e și ea un admirabil portret? Ș-atâtea femei și fete de la țară, prin ai căror ochi galeși privește sufletul adânc gânditor al neamului nostru, și mândrii lui ciobani, și bunii lui bătrâni, osteniți de povara vremii, și târgovețele sprincenate, cu cațaveică albastră și tulpan alb, ș-atâtea alte chipuri, pe care pictorul ni le-a fixat așa de bine-n minte, că nu le mai putem uita, nu sunt decât portrete... anonime. </p>
               <p>Grigorescu și-a început arta lui zugrăvind chipuri omenești. Acesta e și începutul picturii. Atât e de adevărat că arta omenirii își rezumă istoria în viața fiecărui ales al ei. În cei dintâi sfinți de pe iconițele pe care le vindea la obor nu se poate să nu se fi strecurat ceva din aerul familiei lui; cum, aproape instinctiv, a pus mai târziu, în serafimul de la Zamfira, chipul fetiței care-l privea de pretutindeni cu marii ei ochi mirați. Era firesc, dar, ca acest profund observator al jocului de linii și de colori pe care-l fac formele în spațiu să se simtă atras de misterul figurii omenești, de cea mai înaltă și mai expresivă întrupare a vieții. Din câte lucruri poate să facă mâna omului, nimic nu-i așa de minunat ca un portret. Într-un bun portret e ceva din puterea lui Dumnezeu. </p>
               <p>O ființă care e departe, o ființă care e dusă pentru totdeauna din lumea noastră, și cu toate astea e aci, stă vie înaintea noastră, se uită fix la noi, c-o privire plină de înțeles, cu ochii îndărătul cărora e un suflet care ne vede și care vorbește sufletului nostru, nu e aceasta una din cele mai mari și mai tulburătoare minuni ale puterii omenești? Un surâs de dincolo de moarte, o privire din eternitate ațintită asupra ta, o gură ce de veacuri stă să spună ceva, și parcă dinadins tace, ca să vorbească ochii, de câte ori n-ai văzut prin muzee figuri de acestea, care multă vreme te urmăresc, de care ți-e dor, care te fac să te gândești la ele, ca la ființe ce-au trecut în adevăr prin viața ta? </p>
               <p>Așa ne privesc portretele lui Grigorescu, adâncile lui portrete. Foarte variate ca factură, și foarte semnificative ca sentiment, văzute înlăuntru, dincolo de ce spun trăsăturile modelului și expresia momentului. De obicei, un pictor, când observă și adâncește prea mult o figură, anevoie mai poate ieși din atmosfera acelei figuri. Multă vreme păstrează în factură, fără să vrea și fără să bage de seamă, nu știu ce accent caracteristic ce i-a rămas în suflet, în mână, cum rămâne uneori în jocul unui actor căldura și timbrul rolului pe care l-a studiat el mai cu pasiune. Aproape toate figurile de femei ale lui Leonardo da Vinci au cam aceeași gură, inteligentă, fină, cu buzele întinse într-un surâs misterios, în care e multă grație, amestecată cu puțină ironie, „surâsul doamnelor nobile” din Florența Giocondei. Figurile lui Grigorescu nu au nimic din atmosfera atelierului prin care-au trecut; fiecare își păstrează privirea ei, zâmbetul ei, aerul ei de familie. Fiecare... gândul ei și-l gândește. Nici o osteneală, nici o întrerupere, nici o disonanță. O deplină unitate de suflet, într-o desăvârșită concordanță de linii. </p>
               <p>L-au ispitit mai ales figurile gânditoare, discret gânditoare. Privirile încărcate de pasiune, expresiile alarmante, atitudinile obositoare, teatrale, îi displăceau pentru caracterul lor trecător, pentru lipsa lor de adâncime, de armonie și de naturaleță. Se fac mai ușor de obicei. Dar nu dau ceea ce se numește „un portret frumos”. Adecă un chip viu, nu al unei stări sufletești, ci al unui suflet. Cel care pozează nici nu se prea gândește la ceva hotărât în momentul acela, când tocmai ar trebui să aibă-n ochi lumina unei cugetări. Artistul are darul de a trage din adâncimile misterioase ale vieții lumina aceasta și a o răspândi pe toată figura, în toată ființa vizibilă a modelului. Și nu lumina unui anume gând, ci sinteza, timbrul sufletesc, mai lămurit, felul de a gândi al unei ființe. Prin aceasta, mai mult decât prin trăsăturile ei, o figură se deosebește de celelalte. Chiar și acolo unde Grigorescu are nevoie de-o figură mai mult decorativă decât expresivă, adânca lui iubire de adevăr și pasiunea lui de a fixa viața formelor îl fac să privească dincolo de pitorescul liniilor. Ciobanii lui, răzemați în bâtă, sau tolăniți pe brânci, în mijlocul peisajului, de sine stătător, sunt portrete. </p>
               <p>Grigorescu e pictor de suflete omenești. Leonardo da Vinci spunea adesea că forma exterioară a unui om nu-i decât sufletul lui — vizibil; și că tot secretul artei de a zugrăvi chipuri omenești stă în a da fiecărui suflet corpul lui. Nu e aceasta a crea viață? Cu adevărat „dar dumnezeiesc”. Se știe că una din cele mai mari dificultăți pentru un pictor este să dea modelului mișcarea lui naturală, pe care să și-o poată păstra până la sfârșit. Să nu se vadă că modelul a pozat, căci oricât de liber ar poza cineva, gândul că-l privește eternitatea prin ochii artistului îl dispersonalizează, îi strică figura. Ce poate fi mai trecător decât unda imperceptibilă a cugetării? Unda aceasta Grigorescu o vede, o prinde ș-o fixează instinctiv, cu o putere și cu o repeziciune de vrajă. Toate figurile lui își au mișcarea lor, obișnuită. Sunt „în caracter”. Nu se știu observate. Stau așa pentru că niciodată n-au stat altfel. Țiganca de la Ghergani ... poți să-i presupui o atitudine mai în armonie cu chipul, cu expresia, cu felul de a privi? În ochii visători, în gura întredeschisă ca de căldură, în șuvițele de păr ce-i curg în neregulă de sub broboada albă, ce de-abia i se ține pe cap, în cămașa desfăcută la piept, și-ncinsă peste mijloc cu latul brâu roșu al neamului, în haina de căpătat pe care-o poartă cu-atata mândrie și care-i stă așa de bine, în toate este ea, e sufletul ei întreg, nu al unei clipe, ci al unei vieți, al unui șir de vieți. </p>
               <p>„E o expresie ... mai mult de nepăsare, zice criticul de artă L. Bachelin, vorbind de țiganca de la d-l P. Carp; nimic nu pare a tulbura regularitatea placidă a trăsăturilor, nici suferinție, nici bucurii, și totuși această figură te fascinează, te învăluie în farmecul ei. Enigmatică, liniștită și mândră, ca sfinxul, a cărui frumusețe orgolioasă o are, de altfel, țiganca aceasta te captivă prin atracțiunea irezistibilă a misterului. Dar în zadar o privești — vălul de umbră care-i ascunde gândirea nu se va rupe; ea nu-ți va spune taina ei, fie că n-o știe nici dânsa, fie că nu are alta decât aceea a vieții și a rasei sale. Ca toate semenele ei, privește fără a vedea, întredeschide gura fără a surâde, visează fără a gândi </p>
               <p>Tot așa de liniștit visătoare e și acea tipică figură de „rudăreasă”, un cap egiptean sculptural, de o frumusețe puternică, bărbătească, având ceva din privirea misterioasă a unei divinități budiste. </p>
               <p>Dar Pifferaro, cântărețul din surlă, robustul ciobănaș italian, care poartă cântecele munților lui pe străzile orașelor, un copil frumos și mândru, cu pălăria calabreză, a cărei streașină lasă ca o perdea de umbră peste ochii lui boldiți, mari, expresivi, ce parcă vor să strige vorbe pe care gura nu vrea să le rostească! Un chip de-o uimitoare putere de sugestie, pe-un fund întunecat, o figură vie, atentă, văzută în adâncimea tainelor ei, modelată cu penelul muiat în umbră, nu în colori, într-o umbră magică, luminoasă, care joacă, palpită și radiază. </p>
               <p>Cu ce dragoste de părinte e făcut ostașul tinerel, ce stă așa de nobil, așa de vitejește liniștit, drept și zvelt, cu mâinile strijinite de armă... O, acesta nu e deloc visător! El e „sentinelă pe malul Dunării” , își păzește Dunărea lui, pe care-o știa de când era mic, din jocurile copilăriei și din cântecele bătrânești: „Dunăre, Dunăre, Drum fără pulbere...” și toată mintea lui e aci. Frumoșii lui ochi negri nu cat-a dor, nici a drum. Sunt ochi de strajă, care se uită ca să vadă. </p>
               <p>Locul cel mai lurg în aceasă bogată galerie de figuri îl ocupă, fără îndoială, țăranca noastră. Țăranca tânără, sănătoasă, puternică — româncă neaoșă în figura ei blândă, în ținuta ei cuviincioasă, în căutătura ei cuminte, în mersul ei ușor și elegant, fără umbră de cochetărie, în portul țesut șimpodobit de ea, curat, simplu, cinstit, ca sufletul și viața ei toată. Foarte rar a făcut bătrâne. Bătrânețea, mai ales la femei, șterge adesea caracterul etnic al figurii. Și pentru acest adânc privitor al lucrurilor, o figură omenească e una din nenumăratele expresii ale unui tip fundamental, specific, inalterabil, efigia rasei, pe care trebuie s-o amintească după cum orice frunză amintește, în structura și-n forma ei, copacul din care-a crescut. Toate figurile lui Grigorescu își au neamul lor, precum toate peisajele lui își au țara lor -pământul, aerul și cerul lor. </p>
               <p>Portrete propriu-zis nu cunosc decât vreo treizeci în toată această operă de titan. Dar nu e unul în care să nu simți aceeași caldă spontaneitate, aceeași strălucitoate elocvență, unită cu aceeași putere de adâncire, care-au dat atâta viață ș-atâta farmec operei lui. Ca orice artist adevărat, Grigorescu nu face nimic fără entuziasm. În unul din tablourile campaniei de la 1877, ne înfațișează pe Suveranul nostru călare, în acțiune de Comandant, pe câmpul de război. E dimineață, o dimineață tristă de toamnă, un cer posomorât deasupra unei coline uscate, aspre, sterile. M. S. Carol I, Domnitorul nostru și Comandantul suprem al armatei creștine, călare pe-un mândru cal arăbesc e pe redută, urmărind cu luare aminte bătaia tunurilor noastre. Puțin mai îndărăt se văd cei doi aghiotanți, un general român și un general rus, în fund -artileria noastră în acțiune. În ținuta nobilă de-o impunătoare simplitate a Suveranului ostaș, în adânca seriozitate a privirii lui, încărcată de griji, se vede încordarea unui suflet hotărât, făcut să poruncească, încrezător în el, în oastea lui, în biruința „cea dreaptă”. Gânditor, pătruns de toată grava răspundere a ceasului aceluia, tânărul Monarh al unui popor tânăr, și povățuitorul celor două oști împotriva Turcilor, se uită drept înaintea lui, cu o privire scrutătoare, ca și cum, în norul de fum al bătăliei, ar căuta să deslușească destinele neamului nostru. Așa l-a văzut și așa l-a slăvit pictorul, în opera lui, pe „Voievodul Carol I”. </p>
               <p>La câțiva ani după aceasta, Grigorescu, fiind invitat într-o zi la Palat, e primit de M. S. Regina în feerica ei cameră de lucru, a cărei fereastră mare se deschide în lumina răcoroasă a parcului. </p>
               <p>Atmosfera de pace și de reculegere a colțișorului aceluia de rai, la care mintea aleasă a unei regine-poete lucrase alături cu natura pentru a-l înfrumuseța, împresionă așa de puternic pe marele pictor încât el, care vedea toate podoabele lumii în pictură, își arată dorința de a face un tablou din acel altar al gândirii. Maiestatea Sa Regina primi bucuros să-i pozeze, și astfel în lumea celor eterne intră o „vieață nouă”. Tabloul s-ar cădea să fie numit „Carmen Silva”. Căci e un farmec de pădure și de cântec în acel interior de basme. Regina, tânără, într-o rochie lungă de mătase de un albastru aerian, stă absorbită la masa ei de lucru și împodobește cu chipuri sfinte o carte bisericească. La spatele ei, în dreptul ferestrei, în torentul de lumină ce năvălește de-afară, se vede bustul de marmoră al micii prințese care-a trecut ca un vis prin lumea noastră. O apariție misterioasă, de-o mare putere de sugestie, — figura aceea de umbră, așa de liniștită... Ai zice un geniu protector, o vedenie cerească, acolo în tăcerea aceea sfântă, în care se simt alături cele două suflete, în apoteoza aceea de lumină, care învăluie laolaltă chipul mamei care zugrăvește îngeri cu al copilului divin ce-i surâde din eternitate... </p>
               <p>Câtă perspectivă în reticențele lui Grigorescu! Un mare dar de a te face să-nțelegi o mulțime de lucruri pe care nu ți le spune. „O femeie care coase.” Sunt poate douăzeci de tablouri cu acest subiect. Și-n fiecare, cu totul altă semnificare. Ici, e cusutul trecerii de vreme, distracția mâinilor care n-au ce face; dincoace, e brodatul migălos, asupra căruia se pleacă ochi atenți, și gând ce împunge și el cu acul. Una, stând la fereastră visătoare, coase fără nod la ață. Iar colo, în fundul patului, lângă plapoma strânsă, în lumina potolită a unei odăiți de la mahala, e femeia nevoiașă, care coase pentru pâinea cea de toate zilele. E singură, nu vezi nimic în juru-i care să-ți spună c-ar mai avea și alte guri de hrănit. Și, cu toate astea, din figura și din atitudinea ei, din nu știu ce aer de grijă duioasă ce-i învăluie chipul și mâinile, mai ales mâinile, simți că are copii la școală, și pentru ei coase. În nici unul din tablourile cu femei cosând nu e sentimentul acesta de pace sfântă, de religie a familiei, ș-a muncii care dă pâine. Vădit că pictorul, pe când făcea tabloul acesta, se gândea la copilăria lui, la mama lui. </p>
               <p>Toți oamenii lui Grigorescu — o bogată colonie — au aer în jurul lor și stau pe pământ. Stau bine, respirând liber, apăsând locul de subt ei just cu greutatea volumului lor. </p>
               <p>Și ochii lor privesc în adevăr. Sunt unele figuri fără ochi, schițate din fugă, se străvăd ca printr-un văl de ceață — cu toate astea, privesc. S-ar părea că acest mare dătător de viață, în momentul când hotărăște pe pânză, cu cele dintăi trăsături de pensulă, locul pe care trebuie să-l ocupe un corp, depune acolo un suflet — în urmă, nu face decât să-i construiască organele de acțiune, de atingere materială cu lumea. Și uneori, ca și cum s-ar teme să nu-l acopere prea tare, să nu-l înăbușe, îi dă numai o schiță de întrupare, ușoară, aproape aeriană, dar în care pune toate legile vieții. Toată logica vieții. </p>
            </div>
            <div type="div2">
               <head>XIX. ADEVĂRUL AȘTEAPTĂ...</head>
               <p>Artistul poate fi nedreptățit. El poate trece nebăgat în seamă printre noi, ceea ce adesea e un bine pentru seninătatea și adâncimea gândului lui. Lucrul lui însă nu poate fi nedreptățit. Îl vor nesocoti, pentru că nu-l vor înțelege, o generație, două, trei. Paguba lor. </p>
               <p>Pentru opera de artă este o dreptate. Și e o mare fericire poate s-o aștepte. Adevăratul artist, care trăiește mai mult în opera lui decât în propria-i viață, află uneori o nespusă mulțumire în însuși faptul că nu e cunoscut. El are încredere în lucrul lui cinstit, făcut cu toată dragostea și din toată inima. Acolo-i puterea lui. Suveranitatea lui, care n-are nevoie de proclamările noastre. Puterea cea de eșență divină, pururea fecundă. Cât de târziu să-i vie recunoașterea, ea așteaptă cu liniștea celor eterne. Se vor deschide ei odată ochii care văd, și când se vor deschide, vor găsi-o acolo vie, tot așa de întreagă și de strălucitoare ca și în ziua cea dintâi. Adevărul așteaptă. Numai minciuna e grăbită. </p>
               <p>Gânduri de acestea trebuie să fi trecut de multe ori prin tăcuta singurătate a lui Grigorescu. </p>
               <p>N-a fost înțeles. Nici un sprijin și nici un îndemn nu i-au venit din lumea de afară. Mai bine, poate. A crescut în mijlocul naturii ca un copac frumos, ce singur își trage tăria din sucurile pământului și din razele soarelui, neavând nevoie, pentru a-și dezvolta ramurile, nici de foarfeca, nici de stropitoarea grădinarului. </p>
               <p>Un om foarte serios, care-a privit cuminte viața, în adâncul ei, în tot ce are ea mai serios și mai adevărat. Nu decorațiile, nu măririle care se dau prin decret regal, nu triumfurile zgomotoase și solemnitățile deșerte ale ei l-ar fi ispitit vrodată pe omul acesta cu adevărat mare. Prin el mare. Sfios ca un copil și mândru ca un suveran, cum și era în lumea lui, s-a simțit jignit, aproape ofensat, când un ministru, dintr-un sentiment de sinceră admirație, într-un cerc de prieteni, i-a prins la piept unul din semnele de distincție ale țării noastre. Nu se împăca simplitatea acestui suflet profund serios cu nici un fel de manifestare gălăgioasă, cu nici un fel de publicitate. I se părea aceasta un lucru teatral, nedemn de-un om cu adevărat sincer. </p>
               <p>Negreșit că i-ar fi plăcut ca darul pe care ni-l aducea să fie primit cu drag. Să-l înțelegem toți: Pentru noi, mai mult decât pentru darul lui, i-ar fi plăcut aceasta. Dar niciodată nu s-a plâns. Cei tari nu se plâng. Însărcinat cu facerea proiectelor pentru primii noștri bani de hârtie, el a pus pe izvoadele acelea, cu o neasemănată măiestrie, podoabele și sufletul țării lui. Belșugul pământului nostru, industria casnică, frumusețea și vrednicia țăranului român — toată sfânta poezie a muncii, tot ce-a iubit el mai mult în țara aceasta binecuvântată de Dumnezeu, a simbolizat, cu norocoasă inspirație, pe modelele acelea de fiduciare, care-ar fi fost poate cele mai frumoase bilete de bancă dun lume. Cu ce drag le lucrase, și cu ce gând românesc! Și toate-au fost respinse. Îl va fi durut desigur faptul că ce-a pus el acolo nu e înțeles de-ai lui. Dar întotdeauna s-a gândit că lucrurile bune trăiesc mai mult decât cel care le-a făcut, și e o dulce mângâiere să știi că pământul, care se va închide peste tine, nu va acoperi și dreptatea ta. </p>
               <p>În ceasurile de amărăciune își aducea aminte de greutățile prin care au trecut atâția artiști mari în țările civilizate ale Apusului, țări bogate, pregătite sub toate raporturile pentru a-și putea cunoaște și cinsti pe aleșii lor. Franța, generoasa Franță, cu atâtea veacuri de lumină înaintea noastră, ce greu și-a cunoscut adesea pe oamenii ei mari! Pe cei tăcuți. Daubigny, pictând capace de cutii și pendule, puind gologan cu gologan în pușculița lui „pentru Italia”, agonisind în câțiva ani de muncă suma de 1.400 de lei, o avere, din care trăiește unsprezece luni în Italia visurilor lui. Și câți din strălucita falangă de la 1830 nu-și vindeau, la începutul carierei lor, cu câte cinci lei un tablou, care mai târziu avea să fie prețuit cu zeci de mii de lei. Diaz, la vârsta de patruzeci de ani aproape, își punea tablourile în expoziție cu prețuri foarte modeste: </p>
               <p>Trunchi de stejar ............ 72 de lei<lb/>Apus de soare ................. 65 „ „<lb/>Mesteacăn — studiu ........ 75 „ „ </p>
               <p>Cam atâta îl costau ramele, pânza și colorile! La 34 de ani marele Millet făcea unei moașe o frumoasă firmă pentru... 30 (treizeci) de lei, care veneau foarte la timp. Iar Courbet, la 1850, când și-a expus vestita lui Înmormântare la Ornans, cari azi e la Louvre, n-a fost huiduit de critica acelei vremi? „Un șarlatan ordinar, un hemesit de reclamă, un brutal ignorant” ... iată cum era primit unul din pictorii cei mai cinstiți în cea mai luminată capitală din lume! </p>
               <p>Cum era să se plângă bunul, duiosul Grigorescu de țara lui? Nu-i dăduse ea cele mai frumoase modele ce se pot visa? N-avea el tot ce-i trebuie ca să poată lucra? Căci, la urma urmei, aceasta era marea, arzătoarea nevoie a vieții lui. N-a dorit nimic pentru el și n-a cerut nimic, decât să fie lăsat în pace. De-aceea a și trăit departe de lume. Ar fi vrut să nu-l știe nimeni că există. Și cele mai penibile ceasuri, cele mai îngrozitoare întâmplări pentru el erau acelea care-l sileau să vie în atingere cu vreuna din autoritățile publice. Lucrurile acestea luau, în sufletul lui delicat, proporțiile unui dezastru. Citat o dată ca expert, într-un proces de despăgubire pentr-un tablou care arsese, Grigorescu e cuprins de o așa neliniște și de o așa revoltă, că, nemaiputând lucra, se hotărăște să-și strângă tot și să plece din țară, să se expatrieze. Un prieten aleargă și, fără multă greutate, îl scapă de acest „coșmar”. Pictorul, fericit, îl îmbrățișează, îi mulțumește și, mișcat până la lacrimi, îl roagă să primească, în schimbul liniștii pe care i-a redat-o, un mic semn de recunoștință... </p>
               <p>Și unul din tablourile acelea sfinte, de care niciodată și cu nici un preț nu vroia să se despartă, e numaidecât luat din perete, împachetat și dăruit, cum numai Grigorescu știa să dăruiască. „Să nu zici nimic, că mă supăr. Ca să mă vezi mai des, pune Floricica asta în colecția d-tale — are să mi se facă dor de ea, ș-ai să te pomenești mereu cu mine. Și să știi că și ei are să-i pară bine că-i acolo” ... Era mica fetiță cu bonețică albă, „prietena florilor”. În ce cuvinte își învălea darurile omul acela de o divină bunătate! </p>
               <p>Grigorescu și-a primit inspirațiile lui direct de la natură. Nevoia aceasta de a-și avea modelul înaintea ochilor izvora din marea lui iubire de adevăr, din adânca lui sinceritate. Numai în copilărie, când închipuirea își azvârle vulcanic afară plăzmuirile ei înfierbântate, mai tari și mai plastice uneori decât însăși realitatea, în anii aceia de vis și de foc a făcut și el tablouri din gând. Păcat că nu mai avem cea dintâi lucrare personală a copilăriei lui, Mihai scăpând stindardul. Era o pânză mărișoară, de o vervă și de o îndrăzneală uimitoare, spun cei care au văzut-o. Ne-a fost distrusă în incendiul Pinacotecei. Dar am văzut odată într-un colțișor din atelierul pictorului, jos, lângă sobă, o mică schiță c-un Mihai viforos, una cu calul, într-o mișcare fulgerătoare, strângând c-o mână steagul țării, cu cealaltă spintecându-și drum prin gloata clocotitoare a ungurilor, am zărit-o cu fiorul tainic al lucrărilor pe care nu le mai poți uita. Ce vedenie strașnică, din flăcări și din vijelie, au aprins versurile lui Bolintineanu în sufletul micului zugrav de icoane!... Suflet aprig, de copil năzdrăvan — geniu ce-și rupe scutecele de pe el. </p>
               <p>Tablouri de acestea i-ar fi cerut vremea lui. Înfățișarea luptelor cumplite și biruințelor așa de greu câștigate ale neamului acestuia, trecutul, cu grijile, cu jertfele, cu primejdiile și cu mântuitorii pe care ni i-a trimis Dumnezeu în ceasul pieirii, acestea erau atunci în inima și-n glasul tuturor. „Marele strigăt al timpului”, cum zice Carlyle. Îl aude el, Grigorescu, pretutindeni afară, și-n inima lui mereu. Cum să nu-l audă? Mai ales pe el chemându-l. Atâtea adevăruri cereau artei lui veșmânt nepieritor! Îl chemau cu glas tare. Și el s-a dus la cele care-l chemau cu tăcerea lor. Doar a atins tabloul istoric, luând vălmășagul luptei din închipuire, împrumutând lui Mihai Viteazul calul lui sfântu Gheorghe, ș-a înțeles numaidecât că nu-i acolo drumul lui. Marea lui sinceritate l-a împiedicat de a spune c-a văzut ceea ce n-a văzut. Marea lui sinceritate l-a coborât din cerul heruvimilor întraripați pe pământul îndurării și al speranțelor noastre. Multe sunt de spus și de arătat în lumea aceasta plină de ascunsuri și de alcătuiri mincinoase, dar cea dintăi și cea mai de căpetenie datorie a unui om cinstit e să ne spună adevărul inimii lui. Pe acesta ni-l datorește, și numai acesta va da căldură, și adâncime, și trăinicie operei lui. Nu sunt atâtea pânze mari care înfățișează bătălii, părăzi, încoronări de împărați, evenimente memorabile din viața popoarelor? Pictori iscusiți au muncit ani întregi ca să dea viață. Și n-au izbutit. Pensula lor n-a pus pe pânză decât coloare. A pus-o după toate regulele artei. Nimic de zis. Foarte corecte forme, dar... de ceară. Cu cât e mai viu și mai adevărat un copăcel care-și leagănă crenguțele subt o geană de cer decât toate oștile vitejilor de plumb, încremeniți în atitudini moarte, pe caii lor tot de plumb! Ah, un pic de sinceritate pe un petecuț de pânză!... </p>
               <p>Ce devreme a înțeles Grigorescu taina aceasta a vieții în opera de artă! A simțit-o. Și de-ar fi văzut că lucrurile lui nu plac nimărui, și nu sunt pricepute de nimeni, cum nici n-au fost atâta timp, el tot asta ar fi făcut. Porunca vremii?... Omul acesta n-a cunoscut decât porunca inimii lui. Numai gândul că trebuie să facă un lucru îl înstrăinează de lucrul acela, pe care, altfel, l-ar fi făcut cu drag. Câte care cu boi și câte șatre de țigani nu făcuse Grigorescu până la 1880! Dar iată că primește să facă pentru M. S. Regele Carol I două tablouri mari: un car cu boi ș-o laie de țigani. Și douăzeci de ani colindă țara, ca să-și găsească modelele visate pentru aceste două opere de comandă. Una, Înspre bâlci, de-abia în anul 1900, a trecut din „baraca” de la Câmpina în palatul regal, cealaltă, o caravană de țigani ce trec învălmășiți întrun nor de praf, lătrați de câinii satului, în care n-au găsit adăpost, a rămas în atelier — lucrare „neisprăvită”, cum obișnuiesc să zică cei ce n-au înțeles niciodată puterea de viață, sufletul pururea proaspăt din opera lui Grigorescu. </p>
               <p>A spune despre un tablou al acestui pictor că nu-i isprăvit e a spune despre o privire că nu-i isprăvită. Căci o privire emoționată în inima lucrurilor, o privire încărcată de cea mai curată armonie, deci de cea mai intensă viață pe care o pot sorbi ochii dintr-o dată, rupând-o din goana unei clipe pentru a o încredința eternității, iată ce-i un tablou de Grigorescu. Un dar divin de a exprima simplu, concis, fulgerător ceea ce într-adevăr e caracteristic și vrednic de reținut din pieritoarele priveliști ale vieții. Toate le înnobilează acest nobil prieten al naturii cu arta lui sănătoasă, elocventă, fără retorică, și robustă, fără brutalitate. Dacă te-ai uitat bine la lucrurile lui, care, de ce le privești, de ce-s mai frumoase -semnul operei adevărate — dacă ți-ai umplut sufletul de ele, târziu, când ești în mijlocul naturii și vezi aieve podoabele ei, zici: „Parcă-i un Grigorescu”. </p>
               <p>El a creat o lume tipică. A lui ș-a tuturora. Aceasta-i puterea Artei; și secretul ei acesta e. Toate curg. Ea le oprește cu privirea, alege lamura lor ș-o toarnă-n tipare eterne. Un adaos la opera vie și pururea nouă a lui Dumnezeu. </p>
            </div>
            <div type="div2">
               <head>XX. PRINTRE DEALURI ȘI MUȘCELE</head>
               <p>Cu darul lui de a prinde numaidecât linia cea expresivă, de a simți și a da fulgerător caracterul formelor, poezia și noblețea fiecărui lucru, Grigorescu a făcut ce-a vrut, ce i-a plăcut în arta lui. De toate-a făcut, cu același sentiment de sinceritate și cu aceeași strălucitoare vervă. Flori, copaci, animale, oameni, case, interioruri, natură moartă, munca roditoare a păcii și grozăviile distrugătoare ale războiului, tot ce l-a mișcat, tot ce-a răsunat mai tare în inima lui s-a prefăcut în operă de artă. Toată viața lui, ca printr-o pâlnie, s-a descărcat prin vârful pensulei. Dar ceea ce-a deschis câmp mai larg marii lui puteri de a crea, iubirii lui de lumină și de armonie a fost — cum era și natural să fie — peisajul. </p>
               <p>Peisajul propriu-zis a intrat în pictură foarte târziu. Cei vechi n-au înțeles măreția tăcutelor priveliști ale naturii decât ca un decor, ca o vastă scenă de teatru pentru reprezentarea vieții omenești. Arbori încremeniți, înfipți cu mâna pe un teren mort, fără aer și fără orizont, subt un cer siniliu, greu, tare, fără adâncime, acesta-i peisajul pe care-l vezi mereu prin muzee, în tablourile istorice, religioase, mitologice, și uneori ca fond decorativ îndărătul unui portret, cum e în Gioconda lui Leonardo da Vinci. </p>
               <p>De-abia în veacul al XVII-lea, cu pictorii Olandei, cu Ruysdaël și cu Hobbema, peisajul își capătă viața și însemnătatea lui în artă, și multă vreme întârzie pe drum până să străbată în Anglia, cu Bonington și Constable, pe la începutul veacului al XIX-lea. Cum a fost primit? Un anunț stăruitor, publicat în gazetele Londrei pe vremea aceea, poftea astfel lumea la expoziția celui mai sincer pictor al Angliei: „Galeria de peisaje pictate de Constable se poate vedea gratis în toate zilele”. Și nimeni nu venea. Ce-avea să vad-acolo? Iarbă și copaci? Dar asta se poate vedea oricând în Hyde-Park... „Or crede ce-or vrea de arta mea — zicea pictorul, cu amărăciune — ceea ce știu e că-i în adevăr a mea.” În Franța, Rousseau desfundă drumul și, deodată, ca la un semn așteptat de veacuri, porțile artei se deschid largi înaintea adevărului pe care-l aduc în triumf cei mai mari peisagiști ai Franței și ai lumii — „Falanga de la 1830”. </p>
               <p>De la aceștia a învățat Grigorescu limba. Căci, de spus, avea el ce spune. În atelierul lor — care era vasta pădure de la Fontainebleau — a pus pe pânză cei dintăi arbori și cea dintăi brazdă de pământ adevărat. Acolo a înțeles el că în artă nu-i nimic fără însemnătate, că de obicei caracterul esențial al unui lucru se ascunde subt un amănunt pe care adesea ochiul unui copil îl descopere mai degrabă decât privirea iscusită ce pândește și caută, cu preocuparea efectului. Acolo s-a dumerit. Puterile care palpitau în el nerăbdătoare s-au desfăcut deodată, ca mugurii primăverii după o ploaie blagoslovită. </p>
               <p>Ce-ar fi fost Grigorescu fără „Școala de la Fontainebleau”? Desigur, tot un pictor mare. Școala dă o direcție, arată un drum, și pe cei fără aripi îi învață să meargă. Cei tari zboară. Zboară, în orice caz. Școala, când e bună, cum a fost cea de la Fontainebleau, îi ajută să zboare drept la țintă. </p>
               <p>Grigorescu era chemat să facă peisaje. Să-și cânte țara lui în colori. Iubire de singurătate și de orizonturi largi, un simț instinctiv al pitorescului, o vedere fericită, repede, profundă, însoțită de o năzdrăvană putere de a fixa pe pânză, tot așa de repede și de clar, senzația vizuală a lucrurilor — un suflet curat și simplu, ca și natura în mijlocul căreia îi plăcea așa de mult să trăiască, adâncit în evlavia adevărului care purifică și înalță, toată această viață sonoră era pregătită, ca o liră acordată, pentru cântecul pământului din care s-a ridicat, din care numai spre îndeplinirea acestei chemări s-a ridicat. </p>
               <p>Când s-a întors întăi de la Barbizon, a rămas uimit de frumusețea, de lumina de sărbătoare a țării lui. Era ceva așa de proaspăt în aer, în cerul albastru și în toate mândrele priveliști ce i se desfășurau înaintea ochilor, că inima lui de credincios a tresărit ca de-o poruncă misterioasă. Drumul lui de aci încolo era lămurit. În cetatea munților — păstorul cu turma; în limpezișul câmpului — carul cu boi. Aceste două note, așa de profund legate cu trecutul cel mai depărtat al neamului românesc, răsar mai în vază din prodigioasa varietate de subiecte cari constituiesc opera lui Grigorescu. „Arca” lui. </p>
               <p>Boii lui Grigorescu. Are să se vorbească odată, în istoria picturii, de boii aceștia. În ce lumină i-a văzut! Cu ce răbdare i-a studiat și cu câtă dragoste i-a pus pe pânzele lui! Avea, într-o vară, la Câmpina, un bou frumos moldovenesc, îi zicea „Ghiocel”, și, blând, se deprinsese că venea singur dimineața la pozat , în mijlocul curții, unde-l apărau de muște doi băieți, ca pe împăratul din povești; și sta așa frumos, parcă știa ce taină mare se petrece-n ceasul acela. Seara, când pictorul se primbla gânditor, cu mâinile la spate, de la un capăt la altul al curții, Ghiocel se ținea după el, cu o atingătoare prietenie pentru omul acela bun și tăcut. </p>
               <p>În primăvara anului 1895, în Sala de pictură de la Ateneu — triumful peisajului românesc. Niciodată ochiul n-a prins într-o privire atâta întindere de pământ. E țara noastră, cu lanurile ei îmbelșugate, cu nemărginitele-i șesuri de curând cosite, cu praful drumurilor ei în urma șirului de care, cu oamenii blânzi și boii și mai blânzi ai muncii și ai îndurării seculare, cu cerurile noastre de vis, cu aburii dimineților de vară, cu limpedea lumină a zilelor de toamnă, care parcă spală formele naturii — și pretutindeni ceva indefinit, ca o mângâiere divină ce lunecă pe lucruri, printre frunzele copacilor și pe pajiștea câmpiilor, ceva mișcător și viu ce tremură dincoace și dincolo de formele văzute — sufletul pământului, palpitarea marii vieți a lumii. </p>
               <p>Cu ce face omul acesta farmecul depărtărilor? Și aerul, și frăgezimea liniilor, și toată această înfățișare proaspătă a lucrurilor, lumea aceasta primăvăratică pe care el ne-o dezvăluie pentru-ntăia oară? Atâta poezie, ș-atâta adevăr în opera lui! </p>
               <p>Este oare, cum se crede îndeobște, un secret al poeziei și altul al adevărului? Eu cred că se împreună undeva în aceeași rază luminoasă, cum se întâlnesc pe aceeași tulpină ramurile unui copac. Du-te mai în adâncul visului tău, poete: în fund, în fund de tot, vei da de cămara tăinuită înlăuntrul căreia e veșnică lumină — acolo-i adevărul. De-acolo-i poezia din tablourile lui Grigorescu. </p>
               <p>„Carele, mulțimea, înălțimile, pădurile, zice Delavrancea, se duc sau se apropie nu numai prin formele lor crescânde, ci mai ales prin intensitatea și stingerea cromatică a tonurilor, de la vigoarea din primele planuri și până la visul aerian din fundul transparent, adeseori misterios, ca o poartă a infinitului. Și cum în lume nu e nimic care să nu fie și banal și poetic, adevărat și în banalitate, adevărat și în partea poetică, era firesc ca cel mai nobil artist al României să privească realitatea în frumusețea și farmecul ei, în acea lumină care pune în relief caracterele esențiale și în acea mișcare care o însuflețește de cea mai intensă poezie. </p>
               <p>Și ne-a făcut să înțelegem ceea ce noi vedeam numai, înălțând cerul, depărtând munții, adâncind văile, eterizând zarea, ușurând formele în fluiditatea atmosferei, ritmând mișcările, simfonizând colorile. </p>
               <p>El a definit sufletul poporului și a glorificat natura patriei.” </p>
               <p>Peste doi ani, în 1897, pe iarnă, o nouă expoziție, și mai bogată. Întâlnim, firește, multe din vechile noastre cunoștințe. Mai întâi sunt cele de care pictorul n-a vrut niciodată să se despartă. Apoi cele care încă nu și-au găsit cumpărătorul. </p>
               <p>Fiecare din expozițiile lui își are, pentru numărul 1 al catalogului, un tablou mare. În expoziția trecută a fost Munca la câmp — un tablou decorativ pentru Banca Națională: subt un cer de iulie, pe un șes întins, reavăn încă de roua dimineții, răsare, ca o zână a florilor, țăranca tânără, voinică, zveltă, rumăna Rodică, ce vine de la fântână cu donița plină pe umăr, îndărătul ei, în fund, se văd brazdele de iarbă cosită de curând, femei la adunat, bărbați la rostul stogurilor, boi la tânjeli, toată mișcarea, toată larga priveliște a celei mai frumoase dintre muncile câmpului — strânsul, căratul și clăditul fânului. Poezia muncii. </p>
               <p>De data asta, e tot un peisaj în tabloul cel mare al expoziției, Printre dealuri și mușcele. Un car cu fân coboară pe luncă. Soarele e trecut de amiază. Omul e tolănit cu fața-n jos, deasupra, pe fân. Boii pășesc domol, clipind din ochi, fluturând din urechi, de răul muștelor. Spinările lor ciolănoase mișcă pete de argint în bătaia soarelui. Jos, pe pământ, sub picioarele lor și sub roțile carului, umbra se țese și se distramă. În fund, coama trăgănată a mușcelelor mijește în adâncimea zărilor. Pe cer s-adună fuioare de nori, ce izvorăsc de pretutindeni. În văzduh e o pace dulce, care-ndeamnă la somn. </p>
               <p>Aproape în toate pânzele lui Grigorescu e liniștea aceasta odihnitoare. Boii lui merg în voie. Rar îi înjugă la greu; ș-atunci, ca să nu-i spetească, nu-i pune niciodată să tragă la deal. În Căratul lemnelor, în Cărăușii cu sare, boii se proptesc în jug, oprind în coarne, strânși de la șolduri ca de-o greutate ce dă peste ei. Numai în Arătura de primăvară îi îngenunche aproape, pe brazdă; acolo, și în acel strașnic Drum din greu, ce amintește, în opintirea boilor și în strigătul cărăușului, Carele cu provizii din războiul de la 1877. E tot așa, un cer de plumb ș-o vreme de ploaie, și boii lunecă pe pământul clisos, și spinările lor întinse par otgoane ce stau să se rupă. Și tot așa, un sentiment de neliniște, o înfiorare în aer, apăsarea unei griji, ce nu știi de unde vine. </p>
               <p>În această expoziție Grigorescu parcă-nadins ar fi vrut să dea boului însemnătatea istorică pe care o are în viața noastră de plugari. Din 236 de pânze, 63 sunt închinate boului. La deal cu deșert, la vale cu-ncărcat, Spre Telega, sau Pe valea Doftanei, Spre bâlci, sau În luminiș de pădure, în Căratul porumbului, sau în Plug pe coastă e același muncitor supus, același bun tovarăș la greu, în a cărui putere ascultătoare graiul poporului nostru găsește adesea icoane și asemănări de un duios pitoresc: „Bou căzut pe brazdă”... despre un om care a dat vieții, cu bunătate și cu iubire, toate puterile lui; sau „Limba boului e lungă, da' nu poate vorbi”' despre tăcerea îndurării. </p>
               <p>Hărnicie robustă și liniștită, muncă răbdătoare, fără un sfârșit hotărât, fără tânguire și fără gând de răsplată, munca privită ca funcțiune a vieții, și ca frumusețe a vieții, iată ce înfățișează, cu o extraordinară tărie de adevăr, boul lui Grigorescu. </p>
               <p>S-ar zice că omul, în mijlocul creațiunii, în vastul ei amestec de forme și de simboluri, se caută pururea pe el. Își caută întregirea ființei lui. Artiștii mari, în inima și subt ochiul cărora toate se măresc, și se lămuresc, au darul de a se găsi numaidecât, de a-și descoperi firea lor adevărată, patria lor sufletească în formele originale, naturale ale vieții. De aceea se și simt ei așa de străini în lumea celorlalte forme. Lui Grigorescu i-a vorbit boul prin blândețea privirii, prin încordarea tăcută și fără preget a tuturor puterilor lui la o muncă ce n-așteaptă nici o răsplată, cum i-a vorbit mesteacănul prin delicatețea făpturii, prin dragostea lui de lumină, prin eleganța tulpinii, așa de albă și de curată, cu rămurele fine ce-și tremură frunza la cea mai lină adiere de vânt, cum i-au vorbit apusurile de soare prin misterul umbrei și adânca lor melancolie, primăvara prin frăgezimea florilor, și toamna prin măreața simfonie a colorilor ei. Cu siguranță că e ceva din viața lui, din simplitatea firii lui, din amintirile copilăriei lui, până și în casa pe care-o vedem adesea în tablourile lui, în căsuța aceea de țară cu pridvor deschis în față, tăcută, aproape ascunsă sub strașina ei lată, cu nu știu ce aer bătrânesc în ferestruiele ei mici, visătoare, dulci ochi osteniți de gânduri. A făcut ș-o casă mare boierească din bunele vremi de demult<lb/>— pustie însă, fără uși, fără ferestre, cu balcoanele rupte și coperișul spart, cu bălării crescute printre lespezile de piatră de la scară — palatul bufnițelor, trista ruină din marginea orașului Piatra-Neamț. Și ce frumos cer albastru, așa de senin, deasupra acelei dărăpănături! A făcut-o cu inima plină de jale. El vedea în paragina aceea sfârșitul unei lumi. Și, fără să-și dea seamă, în pitorescul unei ruini, pe care-o înălța la valoarea unui simbol, își exprima propria lui melancolie. </p>
               <p>Expoziția se închide, c-o vânzare de 58 de bucăți, așa că aproape trei sferturi din tablouri se-ntorc în atelier. În presa noastră se vorbește foarte puțin despre mișcarea artistică la noi, și mai puțin despre pictură. Expozițiile lui Grigorescu în tăcere se deschid, în tăcere se închid. Critici de artă nu avem încă. Rar, câte un admirator mai entuziast simte nevoia de a-și spune-n gura mare impresiile lui. Și acesta, dacă e prieten cu pictorul, e foarte stânjenit în libertatea lui de a spune tot binele pe care-l crede. Nu din obișnuita „falsă modestie” — asemenea oameni nu au nimic fals în ei — mai degrabă din mândrie, și desigur din convingerea ce și-a făcut-o despre deșărtăciunea vorbelor, sufletul lui delicat se simte jignit de tăria unei laude ca de-o brutalitate. Pe prietenii care, totuși, își strigau uneori, aproape fără voie, admirația lor, îi dojenește cu bunătate și-i roagă să creadă că, în adevăr, nu-i face plăcere să se vorbească de el — în nici un fel. </p>
               <p>„Lăsați, dragii mei, după ce-oi muri, <hi rend="bold italic">eți spune ce-ți vrea...” </hi>
               </p>
            </div>
            <div type="div2">
               <head>XXI. POEZIA VIEȚII</head>
               <p>...Îmi revin mereu aceste două cuvinte, pe care de bună seamă că mi le-a șoptit cândva opera lui Grigorescu. Poezia vieții. </p>
               <p>Vădit că fiecare lucru își are tainicul lui strop de poezie, cântecul lui. Să-l simți, e un mare dar; să ne faci și pe noi să-l simțim, asta e ceva din puterea lui Dumnezeu. A lămuri un zâmbet din frumusețea lumii acesteia și a-i da expresie veșnică, a desface din haosul vremii clipa prin care se poate privi în eternitate, nu e a spori cu aceasta lumina, farmecul, puterile vieții omenești? </p>
               <p>Funcțiunea aceasta o îndeplinesc artiștii pe pământ. Ș-atât creează, cât știu să aleagă și pot să despartă... Vechii sculptori, care spuneau așa de frumos că ei nu fac decât să dea la o parte marmura de prisos pentru a-și libera opera vie ce palpită înlăuntrul blocului! Așa a făcut Grigorescu. Din marele lumii amestec — „rudis indigestaque moles” — și-a limpezit partea lui. Adevărurile i-au vorbit prin poezia lor. Și numai lamura aceasta a pus-o în opera lui. Restul — marmură pe care dalta sculptorului o dă la o parte. </p>
               <p>Un om cult, în înțelesul propriu al cuvântului, nu era. Dar știa tot ce-i trebuie unui om ca să fie întreg și puternic. Despre Dumnezeu, despre rostul vieții pe pământ, despre începutul și sfârșitul acestei lumi își avea dezlegările lui, simple, dătătoare de liniște, mai mult șoptite de natură bunului-simț decât culese de prin cărți. Citea puțin, ca să nu-și strice ochii. Îi plăcea foarte mult Don Quijotte al lui Cervantes și Fabulele lui La Fontaine, iar din literatura noastră, scrierile lui Creangă și, mai ales, poeziile populare, din care știa multe pe dinafară. Simplitatea și naturalețea. Aceasta era și poezia lui. O simplitate caldă, ritmică, foarte expresivă, ce se dezvălește până și-n titlurile tablourilor lui: Pe gânduri, La umbră, Spre Vârful-cu-dor, O dimineață de vară, A ploaie, În luncă, Floare-ntre flori, Fără de grijă, Bălăioară, La soare, Ciobănaș cu turmă mică.</p>
               <p>Nota dominantă în opera acestui mare artist e liniștea. Oamenii, câmpiile, mările, cerurile lui te impresioneză prin poezia liniștii lor. Tăcere și adâncime. Nu adâncime de prăpastie, ci de orizont, de vastă lumină. Precum tăcerea nu e a morții, ci a vieții, a misterului din viață. </p>
               <p>E în muzeul „Simu” un Apus de soare la Barbizon în fața căruia pare că și gândurile se tem să nu facă zgomot cu mișcarea lor. Atâta liniște, atâta sfântă liniște e acolo. Din marginea unei dumbrăvi se lasă o vâlcea ușor trăgănată. O femeie c-o fetiță mică, ce de-abia umblă-n picioare, își paște cele câteva oi pe pragul tăpșanului înecat în umbră. Un drumeag se prelinge pe costișa uscată. În dreapta, copaci mari, de sub frunzișul cărora întunericul izvorăște, se-ntinde văzând cu ochii; în stânga se înalță, drept pe coamă, un copăcel firav ce-și despletește-n zare crenguțele aproape desfrunzite. În fund, pe cerul sur, tremură dogoreala de jaratic a soarelui ce nu se mai vede. Treptat, vălul nopții se dișterne, învălind formele ca pentru o pregătire de somn, de vis. Tăcerea crește. Pământul, aerul, faptul înserării, cu răcoarea aceea de pădure și toate formele acelea moi, topite-n umbră, dau sufletului nostru o dulce înfiorare nedeslușită. Amintiri vagi, răsunete depărtate, un amestec de vrajă, de dor, de melancolie — ceva care ne duce cu gândul la frumoasele apusuri de soare ale copilăriei noastre. Cu siguranță e un sentiment pe care l-a avut pictorul în ceasul acela, și care, fără voia și fără știrea lui, s-a amestecat în colorile de pe paletă. Dar ceea ce dă o putere extraordinară de adevăr acestui tablou, care va rămânea unul din cele mai frumoase apusuri de soare ce s-au făcut în pictură, este unitatea de impresie păstrată până-n adâncul celor mai mici amănunte, impresie descărcată cu liniște în toată întregimea ei. S-ar părea că toate-au stat pe loc, în cer și pe pământ, pentru a nu tulbura, cu clintirea lor, marele mister al creării — împlinirea operei desăvârșite. </p>
               <p>Aceeași impresie de pace ne-o dă, bunăoară, și Întoarcerea-n amurg. Dar aci simți că toate fugeau, și pictorul s-a grăbit ca să le prindă... Un apus de secetă. Deasupra, un cer de opal, de o caldă limpezime, rumenit foarte puțin, în fund, la orizont. Un drum se-ndoaie pe după coastă. E sfârșitul unei zile de vară. Un car cu boi se mișcă-ncet spre asfințit, satul trebuie să fie aproape, aci, la capul dealului. În car e nevasta și copiii — omul vine din urmă cu scurteica pe băț, ducând-o alene pe umăr, puțin mai înainte, două femei se grăbesc s-ajungă mai iute acasă; în umbra care se varsă de pretutindeni, toate se farmă; boi, car, oameni se depărtează, se șterg, nu se mai zăresc decât bucăți din formele lor, bulgări de felurite colori jucând în aer și, totuși, câtă viață, câtă mișcare în vraja acelui amurg, în lupta aceea tăcută a umbrei cu lumina, în care ce nu deslușești cu ochii vezi cu sufletul! Același ceas de taină, același farmec odihnitor în amândouă tablourile: pictorul a spus și aci ca și acolo tot ce-a văzut, tot ce-a simțit el în momentele acelea — nimic mai mult la Barbizon, nimic mai puțin la Doftana. </p>
               <p>Un „impresionist” atunci?... Da. Însă nu din aceia care-și caută impresia, nici din aceia care-și fac tot felul de socoteli cum s-o transmită altora. Diverse meșteșuguri, combinații științifice și mijloace ingenioase de a împărtăși lumii gândirea ta emoționată, partea de foc a sufletului tău? Aceasta-i artificialitate, nu artă. Și impresioniștii care cred că au nevoie de confetti, de mozaicul acelor picățele multicolore pentru a ne spune că așa percep ei vibrația undelor de lumină vorbesc în pictură „esperanto”, nu limba vie a inimii lor. Grigorescu își nota impresia în colori, ca pentru aducerea lui aminte. Un mijloc de a-și retrăi o parte din clipele cari trec și nu se mai întorc. </p>
               <p>A simțit într-o dimineață de vară suflarea mării, puternică, proaspătă și răcoritoare, mângâierea ei sănătoasă, misterul ei tulburător, măreția acelei vaste întinderi de apă și de lumină, le-a simțit adânc, zguduitor din cale-afară, mai zguduitor decât oricând? Inima lui i-a poruncit să însemne simțirea aceasta pe pânză. I-a dictat, și el a scris. Cât i-a spus ea, atât a scris. Nici un cuvânt mai mult, nici o silabă mai puțin. Și cum nu te gândești la adusătura condeiului, la legătura și la forma literelor când scrii, tot așa nu se gândea pictorul la prepararea albastrului pe paletă sau la felul de a pune pensula pe pânză. </p>
               <p>În palatul unui mare om de stat e un tablou mic de Grigorescu — o căsuță de țară, un biet bordei sărăcăcios. Sub strașina de stuf, în peretele de nuiele muruite, ce se văd, pe unde-a căzut lutul, ca niște coaste de om bolnav, clipește o ferestruie de o tristețe sfâșietoare; ușa-i deschisă — lumina însă parcă nu vrea să intre. E o zi uscată de vară; în bătătură nu se vede nici vită, nici pasere, nici câine. Gardul e dărăpănat. O femeie c-un copil în brațe stă la drum și privește-n gol. Ea înfățișează acolo un popor, vei zice tu. Și bordeiul, a, bordeiul acela smerit, în casa unui prim-ministru, e un suspin al țării — un păs, o jalbă... Nimic din toate acestea n-a trecut prin mintea lui Grigorescu. Crede tu, privitorule, ce vrei. Opera lui a răsărit cum răsar toate lucrurile vii ale naturii: în virtutea acelorași legi, și cu aceeași lipsă de preocupare de ce impresie va face, de ce soartă va avea pe lume. </p>
               <p>Courbet, da, a făcut literatură cu arta lui. Millet, de asemenea, și încă foarte puternică literatură a făcut în tablourile lui: aproape scârșnind își construia uneori țăranii acest mare sculptor cu pensule. </p>
               <p>Grigorescu n-a căutat să dezlege probleme, nici să propovăduiască. La urma urmei, el n-a căutat nimic. Din mulțimea lui de impresii, din fecundele puteri ale vieții lui s-a lămurit de sine o parte mai curată, mai luminoasă, mai poezie. Aceasta, și numai aceasta a devenit pictură. </p>
               <p>În Făr'de grijă e o fetiță de vro paisprezece ani, grațios culcată pe un cearșaf alb, în atmosfera moleșitoare a unei zile de vară. Visează, cu ochii deschiși. O panglicuță albastră îi încinge părul blond-auriu deasupra frunții — aceasta-i toată îmbrăcămintea ei. Stă așa nepăsătoare, fără să știe că-i frumoasă, fără să cugete că-i dezvălită. Fața ei vine în umbră. Lumina, bătând dinspre căpătâi, îi mângâie părul, brațele, trupul, de la umeri până la genunchi. Mâinile, ridicate deasupra sânului, se joacă drăgălaș c-o floare; ochii, gândurile ei toate sunt la floare, ar putea în momentul acela să intre cineva — ea habar n-ar avea. Cu adevărat „făr' de grijă”. Dar cât farmec în trupușorul acesta alb, de o adorabilă nevinovăție, cu ceva îngeresc în goliciunea-i sfânt neștiutoare! Ș-o grație de linii, o frăgezime de colorit și de carnație cum rar, foarte rar au putut trece din natură în artă fără să-și piardă căldura, palpitarea vieții. De ce nu ne gândim la nimic pământesc privind formele acestea dezvălite, așa de frumoase și așa de adevărate ? Pentru că nici pictorul nu s-a gândit la nimic. A privit-o cum ar fi privit o floare. Așa a pictat-o, așa o vedem. Sufletul lui sfânt a învălit-o. Și candoarea aceasta divină e admirabil exprimată pe chipul fetiței, în privirea ei dusă, în surâsul ca prin vis al gurii, ce parcă vorbește cu floarea. </p>
               <p>Extraordinar cum toate „chipurile” lui te fac să te gandești la sufletul ființelor cari i-au pozat. Ai totdeauna impresia că te afli înaintea unei ființe aievea. O simți vie. Îi simți pe pânză gândurile ei din clipele acelea. E o viață acolo, care privește, care spune ceva cu privirea ei, și cu cât ne uităm mai mult la gura aceea tăcută, la ochii aceia gânditori, cu atât ne simțim mai atrași, mai aproape de misterul unui suflet. Pictorul a luat numai ce i-a spus inima lui să ia. Un model nu-l interesează decât numai prin câtă armonie susținută și expresivă îi aduce. Restul nu-i adevărat, nu există. În unul dintre puținele lui portrete — un portret făcut la Paris pe la 1880 — e o fetică de vro șaptesprezece ani ce parcă s-a oprit din mers și-ntoarce fața spre noi, cu o ciudată expresie de necaz care se stăpânește, de mustrare care vrea să fie liniștită, de susceptibilitate mândră, care nu vrea să vorbească. Părul ei castaniu e pieptănat în sus, încolăcit pe cap și-ncins c-o panglică neagră; pe fruntea largă, puțin boltită, pe ochii adânc serioși, aproape supărați, și-n jurul gurii fragede, ce parcă se ține să nu spuie o vorbă ce-i flutură pe buze, pale de umbră s-adună și se-mprăștie, ca un stol de gânduri nehotărâte. De la jumătatea gâtului în jos, câteva largi ștersături de pensulă muiată într-un albastru-pământiu, făcut din toate culorile închise ce se aflau pe paletă, îi schițează ușor boiul pân-aproape de talie. Atât. Pictorul a spus tot ce-a avut de spus. Și cum te urmărește expresia acestei figuri ce se desface albă, gravă, misterioasă din adâncul acela de întuneric! Un întuneric înfierbântat cu reflexe de foc ce nu știi de unde vin, umple mai totdeauna fondul portretelor lui Grigorescu. Poate că de aceea ne și privesc așa de straniu și de tulburător ochii portretelor lui. </p>
               <p>Cu aceeași putere concentreză caracterul intim, partea de poezie a fiecărui lucru ce trece prin sufletul lui. Un borcan cu pensule devine operă de artă prin simplitatea cu care-i exprimat în forma văzută înțelesul adânc al lucrului, ceea ce constituie logica existenței lui, viața lui, valoarea lui tipică. Un peisaj de Grigorescu n-are nevoie să fie „animat” pentru ca să ne facă să gândim. Nici măcar de obișnuitele-i podoabe n-are nevoie. Pământ și cer — pământ negru, pustiu, neted, fără copac, fără fir de iarbă, fără urmă de pas omenesc pe el — și, cu toate astea, cât pitoresc, cât suflet în deșertul acela, în trecerea aceea, în aerul acela, greu parcă de-atâta singurătate! Câtă adâncime privirii și gândurilor noastre!... </p>
               <p>A rămas în atelierul pictorului Un interior turcesc — un tablou mare, de o întreită însemnătate în istoria artei noastre: întăi, pentru că acolo avem aproape întregul tezaur de lucruri orientale adunate de Grigorescu în timp de jumătate de veac; al doilea, pentru că, în felul cum sunt așezate podoabele acelea, vorbește gustul ales și simțul de armonie al artistului; al treilea, pentru că în acest tablou, mai mult decât în oricare altul, pictorul a pus o desăvârșită factură de migală, pacientă, fină, împinsă până la cele mai mici amănunte, și, cu toate acestea, caldă, vibrantă, dând un suflet special fiecărui lucru: covor, narghelea , sandale, scrin și mesițe turcești cu încrustații de sidef, stofe, arme și vase de metal, și în același timp legându-le pe toate într-un suflet general, făcând ca o singură ființă, organică, armonioasă, din tot acest bazar de vechituri disperecheate. </p>
               <p>Dacă n-ai ști ce om serios și sincer a fost Grigorescu în toate ale lui, ai fi ispitit, în fața unei asemenea virtuozități de factură, să crezi că el a vrut, cu aceasta, să răspundă cârtirilor profane care găseau veșnic un mare păcat artistului în faptul că nu pot număra frunzele din arborii piesajelor lui. </p>
               <p>N-a răstălmăcit; nici n-a poetizat, cum cred unii. Un mare limpezitor al frumosului, un nobil artist, care-a știut să aleagă poezia vieții — puțina, sfânta poezie, așa de împrăștiată, amestecată cu foarte multă și urâtă proză, și, lămurind-o, să ne-o înfățișeze prin cele mai simple și mai cinstite mijloace, așa cum a văzut-o, așa cum a simțit-o el, iată ce-a fost Grigorescu. </p>
               <p>al cărei capăt de jos este fixat într-un vas cu apă parfumată, prin care trece fumul înainte de a fi inspirat.</p>
            </div>
            <div type="div2">
               <head>XXII. ÎN AMURG</head>
               <epigraph>„O viață e o profesie de credință, cu propagandă tăcută, irezistibilă și fecundă.”</epigraph>
               <p>... „Iar dacă vrei să cunoști România în tot ce are ea mai pitoresc și mai specific al ei, caută numaidecât să vezi o colecție de tablouri de pictorul Grigorescu.” Sfatul acesta îl da un francez care ne cunoștea țara unui compatriot care-și aduna deslușiri pentru o călătorie de două săptămâni prin meleagurile noastre. Nici nu se putea da un sfat mai bun unui turist grăbit să vadă, să afle cât mai mult în cât mai puțin timp. Nu știu dacă mai e pe lume vro țară al cărei pitoresc să se oglindească așa de limpede și de puternic în opera unui artist, ceea ce pot spune e că Grigorescu, înfățișând cum a înfățișat, pe pânzele lui, podoabele și sufletul patriei noastre, a făcut, cu aceasta, neamului nostru unul din acele prețioase daruri care iau loc între puterile active ale unei națiuni. O putere vie, puterea fecundă, din ce în ce mai fecundă. </p>
               <p>O mare iubire care-a creat viață. Aceasta și este funcțiunea iubirii pe lume. </p>
               <p>Și cum să nu fie vii toate lucrurile omului acestuia! Nimic n-a tulburat opera lui. Nici reguli învățate, nici căutări de efecte, nici grija succesului, nici sete de glorie, nimic. N-a fost, și niciodată nu s-a simțit altceva decât un smerit confident al naturii. Un suflet curat și bun, uimit în fața frumuseților acestei lumi, plin de recunoștință că i s-a îngăduit și lui să le vadă, bucurându-se ca un copil de strălucirile de-afară și descărcându-și prisosul fericirii lui în pictură, cum cântă privighetoarea sub farmecul unei dimineți de primăvară. </p>
               <p>Închid ochii și-l văd. Îl văd în ceasul acesta într-un peisaj măreț, în pustietățile Carpaților, la Cheia tătarului. Scund, puțintel la trup, ca și la vorbă, sprinten la mișcări, o față rotundă, deschisă, senin gânditoare, luminată dinlăuntru, fruntea largă, ochii negri, adânc străbătători — toată flacăra vieții lui era acolo — nasul drept, mustața albă, retezată deasupra gurii mici, fine, inteligente — o figură frumoasă de bătrân energic, exprimând bunătate și hotărâre. Un om sincer, și foarte serios, ascunzând o nobilă fire ostășească subt o gingășie de copil. Îl văd oprindu-se deodată din mers; înaintea lui, un mesteacăn tânăr se înalță zvelt, luminos, desfăcându-și în sus rămurișul subțire, cu frunzulița rară și delicată, ce tremură-n aer ca o ploaie de bănuți. </p>
               <p>„Drăguțu de el!...”</p>
               <p>În cuvintele acestea, rostite c-un glas ce parcă vine din adâncuri depărtate, în mângâierea asta părintească, adusă unui copăcel, e întreg sufletul lui Grigorescu. </p>
               <p>Se uită, îl fixează c-o privire din ce în ce mai atentă, deodată o lumină de fulger i se aprinde-n ochi, toată figura i se înviorează, o taină mare, ceva dumnezeiesc parcă se pregătește în el, în aer — e tresărirea operei care cere întruparea vieții. </p>
               <p>Așa îl văd pe Grigorescu, în templul naturii, oficiind. Foarte rar mi-l înfățișez în atelier, stând pe scaun, picior peste picior, cu mâinile-amândouă pe genunchi, vorbind încet, potolit, cu fraze simple, calde, expresive, ca și tablourile lui. </p>
               <p>Bătrânețea s-apropie de el cu respect. Un amurg frumos, ce împrăștie o lumină albă pe capul și pe paleta lui, lăsându-i toată fragezimea de sentiment, toată limpezimea de gândire și toată vioiciunea de mișcări. </p>
               <p>Lumina aceasta de iulie a pânzelor lui din urmă se vădește mai cu deosebire de la expoziția din 1900. De aici încolo peisajele lui sunt din ce în ce mai decorative. Factura din ce în ce mai largă, mai ușoară, mai aeriană. Vremea pare că-l înalță: îl apropie tot mai mult de soare, izvorul vieții. </p>
               <p>Pentru noi, românii, și mai ales pentru cei care am crescut la țară ș-am hoinărit veri întregi pe mândrele ținuturi ale acestei lumini, tablourile lui Grigorescu sunt evocări puternice din propria noastră viață, — pagini duioase, atingătoare până la lacrimi, din povestea copilăriei noastre. Ochii copilăriei!... Unde mai vezi albastrul cerului de atunci, și lanurile verzi legănându-se-n valuri sub mângâierea vântului, și umbrele norilor lunecând pe dealuri, și turmele presărate pe limpezișul plaiurilor, și pădurile pline de basme și de visuri, și toată lumea aceea proaspătă, misterioasă și strălucitoare, pe care-o sorbeau cu nesaț ochii copilăriei tale! Unde mai sunt ochii aceia!... Anii trec, și tu te-ntuneci. Toate sentunecă și se ofilesc sub simțurile tale ostenite, uzate. Numai artiștii mari, artiștii adevărați au darul de a rămânea pururea tineri și de a vedea lumea, lucrurile, priveliștile naturii cu aceeași freschețe de impresii. Pentru ei vremea pare că stă pe loc. Inima lor curată tresare de noutatea fiecărei raze. Pururea uimiți în fața creațiunii pururea nouă. </p>
               <p>Era o zi fără cer, umedă și posomorâtă, de pe la sfârșitul lui decembrie, când s-a deschis expoziția din 1900, o zi de acelea apăsătoare, care te-ntristează și te împiedică de a gândi. Când am intrat în sala „Grigorescu”, am avut impresia că mă aflu într-o livadă, într-o imensă livadă, în toiul unei zile de vară; ș-am rămas țintuit lângă ușă, cu ochii duși, pierduți în adâncimea tabloului de pe peretele din față — Înspre bâlci. Am stat așa mult, privind înaintea mea, aiurit — ca sub puterea unei vrăji. Ceea ce vedeam nu mai era o pânză întinsă-n ramă! Era o mare fereastră, prin care-mi scăpa vederea-n larg, afară, departe, într-o câmpie vastă, ușor ondulată, scăldată toată-n lumină, în lumina aceea limpede, proaspătă, pe care-o aveam în ochi când eram copil și pe care n-o mai văzusem de atunci decât în unele visuri frumoase. Și era cald acolo, și bine, cât toate păreau că plutesc în aer. Un lung șir de care veneau alene din fundul zării. Un călăreț, la stânga, ținea marginea drumului. Mai de lături, în urmă, o cârciumă la poalele unei coline, și lume multă-n bătătură, năvală, ca-n zi de sărbătoare. Și iată că toată zarva aceea clocotitoare se mișcă spre noi. Carul din primul plan vine din ce în ce mai aproape, crește văzând cu ochii. Tot mai mare și mai deslușit se arată gospodarul ce stă-ntr-o rână pe carâmb, cu ochii duși în dunga drumului, cu pălăria mare dată pe ceafă și cu ilicul desfăcut la piept... o, e așa de cald! În stânga lui stau jos, cuminte, două fetițe mai răsărite; în fund, nevasta, cu cel mai mic copil, prâslea casei. Și boii de-abia pășesc lăsați în voia lor — iată-i aproape de tot, își întind spre noi boturile umede, nările aburesc, ochii lor mari și blânzi clipesc de zăduf. E soarele amiază. În aer e liniște, ș-o dulce îmbiere la odihnă. Carele din urmă, drumeții ce merg pe de lături, rumeneala pământului, verdele prăfuit al colinelor din fund, toate se străvăd ca printr-o pulbere de argint în lumina acestei senine zile de vară. </p>
               <p>Expoziția întreagă s-ar putea numi Poezia unei zile de vară. Și Ciobănașul culcat pe brânci în marginea pădurii, și Dimineața pe drumul mare, cu acel șir de chervane cu largi coviltire de țol, și Căratul fânului, ca și Scoborâtul oilor, ca și Femeia torcând pe câmp, înfățișează priveliști de-ale țării noastre, subt arșița soarelui de iulie. </p>
               <p>„Mai multă lumină!” Se pare că, în fața eternității, aceasta-i lozinca tuturor marilor poeți. Amurgul lui Grigorescu are ceva din strălucirea unei dimineți frumoase. Ce fragede și vesele sunt pânzele lui de la o vreme încoace! Poate mai puțin adânci, dar din ce în ce mai largi. Aer, aer și spațiu!... Iată ce strigă tot mai zorit, cu cele din urmă tablouri, acest pictor al aerului și al depărtărilor. </p>
               <p>Una din marele griji ale vieții lui pământești a fost să-și aibă la bătrânețe, când nu va mai putea munci, un adăpost al lui. Să nu fie povară nimănui. Aceasta l-a și făcut să-nceapă a pune câte ceva deoparte. Ce târziu și-a putut îngrădi liniștea aceasta, care pentru firea lui discretă și mândră era de o neînchipuită însemnătate! Dar, în sfârșit, și-a cucerit-o. </p>
               <p>Acum lucra și mai grăbit, din ce în ce mai grăbit. Și mereu ofta. Cine știe ce drame tăcute se petrec în adâncul acestor suflete de foc... Fiecare pas te scoate tot mai în larg. Un gând rostit desfundă un izvor nou de gânduri care „Toate cer intrare-n lume, Cer veșmintele vorbirii”... </p>
               <p>Și ceasurile trec, și-n jurul tău se face seară. Și sunt atâtea de văzut, ah, atâtea de limpezit, și, iată, începi să nu mai vezi tocmai când începeai să înțelegi! </p>
               <p>De aci poate graba acestui „drumeț întârziat”, care mereu se uită cu grijă la câtă cale e înaintea lui. </p>
               <p>Îzbânda îl ajunge din urmă. În anul 1904 e ultima lui expoziție. În câteva zile se vând peste două sute de tablouri, nu-i mai rămân decât bucățile „reținute”. </p>
               <p>„De-acum, zice pictorul, răsuflând ca de-o sarcină de care a scăpat, închid prăvălia.” </p>
               <p>Își construiește-o casă în marginea Câmpinei, la poalele Carpaților, în preajma peisajelor lui. Își așază acolo, cu drag, toate lucrurile lui, tot ce-a agonisit el în atâta viață de muncă și de căutare neadormită, și lucrează mereu, lucrează cu neastâmpărul și frenezia celor dintăi cuceriri. Un om fericit, s-ar zice. Ar trebui să fie. Căci a trăit frumos și liber, în religia artei lui, ș-a știut cum să-și întrebuințeze și vremea și puterile pe care i le-a încredințat Dumnezeu. Dar poate fi cineva cu adevărat fericit când ia aminte la câte-s de făcut pe lume, la câte însuși cată să împlinească într-o viață așa de scurtă și de nesigură și vede că-l apucă noaptea cu lucrul de-abia început? </p>
               <p>E aproape de șaptezeci de ani. Și visează ca-n tinerețe. Un vis al lui, de mult: să-și facă un chervan mare, un fel de casă pe roate, și să plece pentru multă vreme, cu doi prieteni buni, să străbată țara de la un capăt la altul, cu popasuri lungi, pe valea Oltului, pe malul Dunării, pân' la Galați, și de-acolo-n sus, pe lunca Siretului, până-n Bucovina, și-ndărăt, pe drumul munților... El să picteze, ei să scrie. </p>
               <p>„La vară negreșit facem chervanul”, spunea foarte hotărât celor doi prieteni în iarna anului 1907. Dar ce iarnă cumplită a fost aceea, și cum urlau de jalnic vânturile ei! Apoi primăvara aceea, și mai cumplită, care-a însemnat cu foc și cu sânge leatul 1907 în istoria neamului nostru. Cât trebuie să fi suferit Grigorescu în zilele acelea de vifor și de groază, și cum trebuie să fi răsunat vaietul țării în marea lui inimă duioasă! </p>
               <p>Se simte bolnav, și mai ales foarte ostenit. Toată luna lui mai și-o petrece în stațiunea balneară de la Govora. Întremarea vine-ncet. Artistul arde de nerăbdarea de a pleca. Doctorii îl povățuiesc să nu mai lucreze. E ca și cum i-ar spune să nu mai trăiască. Acum vede el ce scump lucru e sănătatea. Ah, și sunt atâtea de făcut! Chervanul! Drumul pe lunca Siretului!... Se va izbândi oare vreodată visul acesta al tinereții și al bătrâneții lui? Priveliști încântătoare, pe lângă care-a trecut repede, pururea cu gândul întoarcerii, acum îl cheamă tot mai adânc, tot mai fierbinte, cu dulcea chemare a depărtării! Sufletul lui e plin de tablouri. Muncit de vedenii. Simte nevoia de a se destăinui. În largi trăsături de pensulă își spune grăbit cel din urmă dor celei din urmă pânze... Iată-i cum vin din adânc de zări, unii călări, alții în car și alții pe jos, cojanii de la câmp, în mers potolit, pe drumul plin de soare și de praf al zilelor noastre de vară. E valea Siretului, răsfrântă din tăria amintirilor lui. Într-o lumină de apoteoză apar țăranii lui, și carele cu boi, și cârciuma de sub coastă, și cumpăna de la fântână, ușor proiectată pe albastrul cerului, și dealurile din fund — jumătate vis, jumătate realitate. Și-i cald, arde soarele-a ploaie... </p>
               <p>În frigurile, în delirul acestei supreme evocări, nici n-a băgat de seamă cum viața lui, ca printr-o rană deschisă, curgea cu fiecare strop de lumină ce-i picura din suflet pe cea din urmă pânză. Un junghi, o rupere dureroasă din încheieturi, și deodată, ca o perdea i s-a lăsat pe ochi. Ce departe i s-a părut patul în ziua aceea! Asta a fost luni, la 16 iulie. Sâmbătă a vrut să se scoale, dar nu-l mai ajutau picioarele. Era cald, avea stenahorie, pe la două ceasuri din zi, după o lungă tăcere, a strigat din toată inima: „Sfârșește-l odată, Dumnezeule!” A fost cea din urmă vorbă. Sufletul a strigat-o, nerăbdător de a pleca. Și Dumnezeu l-a ascultat. Peste-un ceas totul era sfârșit. </p>
               <p>Luni a fost îngroparea. Luni pe la toacă. A fost simplă, așa cum a cerut-o el, simplă, discretă, liniștită, ca și viața lui. El dormea frumos între flori, acoperit c-un văl alb, străveziu, în mijlocul atelierului. Avea o față senină, împăcată, pătrunsă parcă de taina lucrurilor eterne care-l înconjurau. </p>
               <p>În fund, prin largul ferestrei deschise, se vedeau munții suri. Era o lumină curată, un cer albastru, și nori de aceia albi, ușori, puțin scămoși, nori cum numai Dumnezeu și El au făcut. Și tot prin fereastra aceea venea, din ce în ce mai întețit, un vaiet, o tânguire adâncă, de jale care nu poate vorbi: câinele pictorului, prietenul vechi și credincios, tovarășul ciobanilor din atâtea tablouri, cerea să-și vadă stăpânul și se smucea din lanț, plângând rugător, cu glas aproape omenesc. Un bulgăraș de smirnă, fărâmat pe cărbuni, înalță din cățuie un firișor albastru de mireasmă... </p>
               <p>...Și cum dormea așa frumos, în prohodirea unui singur preot, doi țărani, ca pe-un copil, l-au luat binișor pe mâini și l-au culcat într-un sicriu de brad. De undeva, dintr-un colț al atelierului, a izbucnit un plâns în hohot sfâșietor. Apoi s-a potolit. Lumea s-a dat la o parte, să facă loc celui ce pleca astfel dintre lucrișoarele lui scumpe, din atelierul în care cea din urmă pânză — așa de simbolic neisprăvită — mirosea încă a ulei. </p>
               <p>Pe crengi de stejar l-au așezat într-un car cu patru boi. Flori de câmp, de cele care i-au fost lui mai dragi, flori sfinte i s-au presărat pe față și pe piept, pe ochii lui, pe divinii lui ochi, închiși pentru totdeauna, pe mâinile lui, pe divinele lui mâini, încremenite pentru totdeauna.</p>
            </div>
         </div>
         <div type="div1" rend="P6">
            <head>Iubire</head>
            <subtitle>(1888 — 1895)</subtitle>
            <p rend="justify">Volum de poezii publicat de <hi rend="italic">Editura Librăriei Carol Müler</hi> în 1896.</p>
            <div type="div2">
               <div type="div3">
                  <head>Iubire</head>
                  <lg>
                     <l>Iubire, sete de viață,</l>
                     <l>Tu ești puterea creatoare,</l>
                     <l>Sub care inimile noastre</l>
                     <l>Renasc ca florile în soare,</l>
                     <l>Și, îmbătate de-al tău farmec,</l>
                     <l>Ce peste lume se așterne,</l>
                     <l>În tremurarea lor de-o clipă</l>
                     <l>Visează fericiri eterne.</l>
                  </lg>
                  <lg>
                     <l>Din haos și din întuneric</l>
                     <l>Te-ai smuls, fecundă și senină:</l>
                     <l>Al tău surâs de alma parens</l>
                     <l>Fu prima rază de lumină.</l>
                     <l>Și, de căldura ta, planeții</l>
                     <l>Treptat se dezmorțesc, învie...</l>
                     <l>Pe toți ca într-o mreajă-i leagă</l>
                     <l>Universala simpatie.</l>
                  </lg>
                  <lg>
                     <l>Tu faci să circule în lume</l>
                     <l>Puterea ta de zămislire.</l>
                     <l>Și miliardele de forme</l>
                     <l>De-a lungul vremii să se-nșire.</l>
                     <l>Viețile, ascunse-n germeni,</l>
                     <l>Din somn cât le atingi tresar,</l>
                     <l>Și toate-n raza ta învie,</l>
                     <l>Și toate mai frumoase par.</l>
                  </lg>
                  <lg>
                     <l>Prin tine, valuri de vibrații,</l>
                     <l>Din depărtatele planete,</l>
                     <l>Trezesc în sufletele noastre</l>
                     <l>Dureri și bucurii secrete;</l>
                     <l>Ș-acele nostalgii ce-adesea</l>
                     <l>Ne vin fără să știm de unde,</l>
                     <l>Or fi ecouri ostenite,</l>
                     <l>Chemări din regiuni profunde.</l>
                  </lg>
                  <lg>
                     <l>E greu să-mi deslușesc ce cuget...</l>
                     <l>Dar tu-mi evoci o lume-ntreagă,</l>
                     <l>De care nu știu ce putere,</l>
                     <l>Ce doruri mistice mă leagă.</l>
                     <l>Mă simt mai bun, mai cald, mai vesel.</l>
                     <l>Viața toată mi s-arată</l>
                     <l>Frumoasă, și într-o lumină</l>
                     <l>Cum n-am văzut-o niciodată!</l>
                  </lg>
                  <lg>
                     <l>Căci azi iubesc; din nou îmi pare</l>
                     <l>Că e întâia mea iubire.</l>
                     <l>Natura-mbracă pentru mine</l>
                     <l>Podoabe, ca să mă inspire:</l>
                     <l>Copacii înfloresc, în aer</l>
                     <l>Plutesc miresme-mbătătoare,</l>
                     <l>Același dor, același suflet</l>
                     <l>Palpită-n fiecare floare.</l>
                  </lg>
                  <lg>
                     <l>Iubesc, și-n clipa asta toate</l>
                     <l>Câte răsar în primăvară</l>
                     <l>Sunt propriile mele visuri,</l>
                     <l>Aievea întrupate-afară.</l>
                     <l>Atins de farmecul vieții,</l>
                     <l>Mă simt o forță-n univers,</l>
                     <l>Și glasul meu devine cântec,</l>
                     <l>Gândirea mea devine vers.</l>
                  </lg>
                  <div type="div4">
                     <head>I</head>
                     <lg>
                        <l>Ce noapte blândă se coboară</l>
                        <l>Peste pământul obosit!</l>
                        <l>Și-i cald, țăranii dorm afară,</l>
                        <l>Ș-ai noștri toți au adormit</l>
                        <l>Eu singur stau ca un lunatic;</l>
                        <l>De-ați ști voi gândurile mele!...</l>
                        <l>E-o lună parcă-i ziuă. Cerul</l>
                        <l>I-albastru tot, spuzit de stele.</l>
                     </lg>
                     <lg>
                        <l>Nici broaștele nu dorm. Ce sfadă!...</l>
                        <l>Și după glas le înțelegi</l>
                        <l>Pe cele mai cu greutate:</l>
                        <l>Or fi făcând și ele legi.</l>
                        <l>De pe gunoaie-aprinse fumul</l>
                        <l>Molatic se ridică-n cer,</l>
                        <l>Și caii la pășune sună</l>
                        <l>Din piedicile lor de fier,</l>
                     </lg>
                     <lg>
                        <l>Departe-un fluier se aude,</l>
                        <l>Un cântec aiurit, duios,</l>
                        <l>Ce-n note lungi, tremurătoare,</l>
                        <l>Suspină lin, misterios,</l>
                        <l>În sfânta liniște a nopții.</l>
                        <l>O stea alunecă de sus</l>
                        <l>Și taie-o dungă albă-n aer...</l>
                        <l>Cine din lume s-o fi dus?</l>
                     </lg>
                     <lg>
                        <l>În capul satului e curtea.</l>
                        <l>Ce-or fi făcând acolo oare?</l>
                        <l>Or fi dormind e miezul nopții.</l>
                        <l>Și ea?... Atât de gânditoare</l>
                     </lg>
                     <lg>
                        <l>Și tristă m-a privit aseară!</l>
                        <l>Plânsese, ori mi s-a părut?</l>
                        <l>Ce-ar fi odată, mâna-i albă,</l>
                        <l>Când mi-o întinde, s-o sărut?...</l>
                     </lg>
                     <lg>
                        <l>Și-n minte mi s-arată chipu-i</l>
                        <l>Atât de fraged și de blând,</l>
                        <l>Cu ochii mari, senini, albaștri...</l>
                        <l>Ascund în fundul lor vrun gând?...</l>
                        <l>Șuvițe blonde-i cad pe frunte...</l>
                        <l>Un păr bogat și mătăsos,</l>
                        <l>Ș-un gât ce-ți dă fiori, ș-o gură...</l>
                        <l>Cum râde de copilăros!</l>
                     </lg>
                     <lg>
                        <l>O fi știind cât de frumoasă-i?</l>
                        <l>Un liliac orbit de lună,</l>
                        <l>În zbor, de strășini se lovește.</l>
                        <l>Visez? Cine-a venit să-mi spună</l>
                        <l>Că ea-ntr-o vagă așteptare</l>
                        <l>Se primblă singură pe-afară?</l>
                        <l>La vremea asta să nu doarmă?...</l>
                        <l>Sunt basme nopțile de vară!</l>
                     </lg>
                     <lg>
                        <l>Se poate gândurile mele</l>
                        <l>S-o fi atins, și ea-n neștire,</l>
                        <l>Ca de o vrajă tulburată</l>
                        <l>De-această rază de iubire,</l>
                        <l>Să fi ieșit să cate-n stele</l>
                        <l>Tovarăși, de urât să-i ție.</l>
                        <l>Și plec. Un glas parcă mă cheamă...</l>
                        <l>Știu bine că i-o nebunie.</l>
                     </lg>
                     <lg>
                        <l>Sunt nouă case pân-acolo,</l>
                        <l>Și câinii dorm în bătătură.</l>
                        <l>Pășesc încet, aud cum suflă</l>
                        <l>Puternic vitele sub șură.</l>
                        <l>Îmi bate inima m-apropii.</l>
                        <l>Zăresc ceva?... Ori mi se pare...</l>
                        <l>Ba da, o umbră e în poartă;</l>
                        <l>Și nici un semn, nici o mișcare...</l>
                     </lg>
                     <lg>
                        <l>Ajung în dreptul ei... Cum tremur!</l>
                        <l>Și trec cu ochii în pământ...</l>
                        <l>Îmi fac mustrări de stângăcia</l>
                        <l>Și frica mea fără cuvânt.</l>
                        <l>Mă-ntorc... Aș fi trecut ș-acuma,</l>
                        <l>Căci pentru frică nu-s povețe...</l>
                        <l>Dar ea-mi șoptește: bună seara...</l>
                        <l>Tot fetele mai îndrăznețe!</l>
                     </lg>
                     <lg>
                        <l>M-abat și... șovăind, m-apropii,</l>
                        <l>Și toate-mi par ca într-un vis...</l>
                        <l>E o lumină uimitoare,</l>
                        <l>Tot cerul parcă s-a deschis.</l>
                        <l>Copila aiurit zâmbește</l>
                        <l>Privirii mele arzătoare.</l>
                        <l>Țiu minte că i-am zis atuncea:</l>
                        <l>...Să nu răcești... e cam răcoare...</l>
                     </lg>
                     <lg>
                        <l>Și-ncet i-am pus pe umăr mâna</l>
                        <l>Așa timid, tremurător...</l>
                        <l>Știu eu? Poate-a cuprins-o mila,</l>
                        <l>Că s-a lăsat încetișor,</l>
                        <l>Ca un copil, plecându-și capul</l>
                        <l>Pe pieptul meu să i-l mângâi:</l>
                     </lg>
                     <lg>
                        <l>Ce dulce e!... Toată viața</l>
                        <l>Vreau lângă tine să rămâi!</l>
                     </lg>
                     <lg>
                        <l>Frumos îi mai miroase părul,</l>
                        <l>Miroase toată ca o floare.</l>
                        <l>Mă uit la ea atâta farmec</l>
                        <l>Îmi arde inima, mă doare...</l>
                        <l>Ș-am sărutat-o mult și lacom,</l>
                        <l>Am sărutat-o, scos din minți,</l>
                        <l>Pe ochii reci, pe gât, pe gură,</l>
                        <l>Cu mii de sărutări fierbinți.</l>
                     </lg>
                     <lg>
                        <l>Târziu ne-am despărțit... cu-ntoarceri,</l>
                        <l>Cu trăgăniri copilărești.</l>
                        <l>Ș-am urmărit-o cum se șterge,</l>
                        <l>Ca o minune din povești.</l>
                        <l>Și mult am stat așa, în noapte,</l>
                        <l>Să-mi deslușesc tot ce-am simțit.</l>
                        <l>Aveam în mâini căldura, forma,</l>
                        <l>Parfumul visului iubit.</l>
                     </lg>
                     <lg>
                        <l>În sat cocoșii prind să cânte.</l>
                        <l>Deasupra stelele clipesc.</l>
                        <l>Mișcarea lumii întreruptă</l>
                        <l>Reintră-n mersul ei firesc.</l>
                        <l>Și când a doua zi, pe haină,</l>
                        <l>Mirat, găsesc un fir de păr,</l>
                        <l>Pricep că visul ce visasem</l>
                        <l>S-a petrecut în adevăr.</l>
                     </lg>
                     <lg>
                        <l>Mă-mbrac, mă pieptăn mai cu grijă.</l>
                        <l>Ce-i, Doamne, și iubirea asta!...</l>
                        <l>Acum, eu cred că ea mă vede,</l>
                        <l>M-acoperă cu dulcea, casta</l>
                        <l>Și visătoarea ei privire.</l>
                        <l>Iubit de ea, mă simt frumos,</l>
                        <l>Și parcă nu mă-ncape lumea...</l>
                        <l>Ce mândru calc și radios!</l>
                     </lg>
                     <lg>
                        <l>Văd satu-ntr-o lumină nouă.</l>
                        <l>Mă simt ușor, mi-e cald, mi-e bine,</l>
                        <l>Și oamenii, mai veseli astăzi,</l>
                        <l>Privesc cu dragoste la mine;</l>
                        <l>Și toate par înfiorate,</l>
                        <l>În aer e o sărbătoare...</l>
                        <l>Natura, în extaz, palpită</l>
                        <l>Ca-n primul răsărit de soare.</l>
                     </lg>
                     <lg>
                        <l>Pricep... ea a deschis fereastra,</l>
                        <l>Și din albastra ei privire</l>
                        <l>S-a revărsat asupra lumii</l>
                        <l>O sfântă rază de iubire,</l>
                        <l>Și toate-au tresărit atuncea</l>
                        <l>Ca de fiorul cel dintăi...</l>
                        <l>Iubito, farmecul acesta</l>
                        <l>Are ceva din ochii tăi!</l>
                     </lg>
                  </div>
                  <div type="div4">
                     <head>II</head>
                     <lg>
                        <l>Vezi, să ne scrii cum-ei ajunge...</l>
                        <l>Și mama-n prag rămâne tristă.</l>
                        <l>Privirea mea caut-aiurea</l>
                        <l>O fluturare de batistă...</l>
                        <l>Mi-s ochii înecați de lăcrimi,</l>
                        <l>Și trapul cailor stârnește</l>
                        <l>Un nor de praf; în juru-mi totul</l>
                        <l>Se-ntunecă, se-nvălmășește.</l>
                     </lg>
                     <lg>
                        <l>Pustie, nesfârșit de lungă,</l>
                        <l>S-așterne vremea înainte,</l>
                        <l>Și de pe-acum încep să-mi pară</l>
                        <l>Povești aducerile-aminte;</l>
                        <l>E-atâta fericire-n urmă,</l>
                        <l>Și-atâta-mi pare de departe,</l>
                        <l>Încât mă-ntreb dac-am trăit-o,</l>
                        <l>Sau am citit-o într-o carte.</l>
                     </lg>
                     <lg>
                        <l>Mă văd în larma de la școală,</l>
                        <l>Pierdut, neînțeles de nime,</l>
                        <l>Cercând neliniștea-mi ascunsă</l>
                        <l>Și dorul să mi-l pui în rime.</l>
                        <l>Viața mea se-nstrăinează</l>
                        <l>De tot ce se petrece-afară,</l>
                        <l>Și s-adâncește, visătoare,</l>
                        <l>În calmul nopților de vară...</l>
                     </lg>
                     <lg>
                        <l>O, am să-ți scriu adesea, mamă,</l>
                        <l>Scrisori nebune, de prin stele,</l>
                        <l>Căci știu cine-o să le citească</l>
                        <l>Ș-o să priceapă ce-i în ele.</l>
                        <l>Tu, ascultându-le, vei crede</l>
                        <l>Că-s basme de pe altă lume,</l>
                        <l>Și nu vei bănui nimica...</l>
                        <l>Vei râde, ca de niște glume.</l>
                     </lg>
                     <lg>
                        <l>Iar dacă ochii ei albaștri,</l>
                        <l>Citind, se vor întuneca,</l>
                        <l>Și pe obrazu-i trist și palid</l>
                        <l>O lacrimă va luneca,</l>
                        <l>Tu fă-te că nu vezi, și las-o</l>
                        <l>De tine fața să-și ascundă,</l>
                        <l>Gândește-te că sunt departe,</l>
                        <l>C-aștept și roag-o să-mi răspundă.</l>
                     </lg>
                  </div>
                  <div type="div4">
                     <head>III</head>
                     <lg>
                        <l>Cumplite-s nopțile de iarnă,</l>
                        <l>Și lungi de nu se mai sfârșesc.</l>
                        <l>În urletele vijeliei</l>
                        <l>Sunt glasuri cari mă bocesc,</l>
                        <l>Și mi-e urât, mi-e dor, mi-e jale,</l>
                        <l>Și întunericul de-afară</l>
                        <l>Îmi face casa mai ursuză,</l>
                        <l>Singurătatea mai amară.</l>
                     </lg>
                     <lg>
                        <l>Tu nici nu bănuiești, copilă,</l>
                        <l>Ce dureroasă nebunie</l>
                        <l>S-abate-n nopțile acestea</l>
                        <l>Peste viața mea pustie,</l>
                        <l>Și cum mă mistui, și mă zbucium</l>
                        <l>Ca-ntr-un ocean care mă-nghite,</l>
                        <l>Pierdut și neștiut de nimeni</l>
                        <l>În golul vremii neclintite.</l>
                     </lg>
                     <lg>
                        <l>Mereu pe-aceleași pagini caut</l>
                        <l>Un semn, știut mai dinainte...</l>
                        <l>A, iat-o filă îndoită...</l>
                        <l>Icoana ta-mi răsare-n minte,</l>
                        <l>Te văd citind aceste rânduri,</l>
                        <l>Te simt gândindu-te la mine,</l>
                        <l>Urzind, pe-o clipă de iubire,</l>
                        <l>O lume de povești senine,</l>
                     </lg>
                     <lg>
                        <l>Te urmăresc în cartea asta,</l>
                        <l>Ca și cum unele cuvinte</l>
                        <l>Ar mai păstra ceva din glasul,</l>
                        <l>Din respirarea ta fierbinte;</l>
                        <l>Ș-adesea când mă-neacă plânsul</l>
                        <l>De-atâta dor, de-atâta jale,</l>
                        <l>Eu îți sărut aici privirea</l>
                        <l>Și urma gândurilor tale...</l>
                     </lg>
                     <lg>
                        <l>Cine-a țipat așa?... Cum tremur...</l>
                        <l>Pare c-aud un pas pe scară,</l>
                        <l>Ascult, țiindu-mi răsuflarea...</l>
                        <l>Nimic e viforul de-afară.</l>
                        <l>O, liniștite nopți de iuliu,</l>
                        <l>Atât de limpezi și albastre,</l>
                        <l>Unde sunteți?... Voi, poezia</l>
                        <l>Și farmecul iubirii noastre!</l>
                     </lg>
                  </div>
                  <div type="div4">
                     <head>IV</head>
                     <lg>
                        <l>S-a luminat de ziuă; nu e</l>
                        <l>Țipenie de om pe stradă,</l>
                        <l>A mele-s cele dintăi urme</l>
                        <l>În valurile de zăpadă;</l>
                        <l>Sunt amețit de neodihnă,</l>
                        <l>În gând spui versuri latinești,</l>
                        <l>Și, după fiecare strofă,</l>
                        <l>Mă-ntreb dacă mă mai iubești...</l>
                     </lg>
                     <lg>
                        <l>În clasă: dascălul, la tablă,</l>
                        <l>Măsoară calea dintre stele;</l>
                        <l>Pe liniile lui mi-s ochii,</l>
                        <l>Dar unde-s gândurile mele!...</l>
                        <l>E vară, stau culcat în iarbă,</l>
                        <l>Miresmele de flori mă-mbată,</l>
                        <l>Încet îmi lunecă pe frunte</l>
                        <l>O mână albă, delicată:</l>
                     </lg>
                     <lg>
                        <l>Te văd privirea mi se pierde</l>
                        <l>În ochii tăi adânci și mari,</l>
                        <l>Și știu că ești a mea, și totuși</l>
                        <l>Parcă mă tem să nu-mi dispari.</l>
                        <l>Tăcerea, pajiștea, lumina</l>
                        <l>Ne farmecă, ne înfioară;</l>
                        <l>Viața, inimile noastre</l>
                        <l>Palpită-n tot ce ne-nconjoară...</l>
                     </lg>
                     <lg>
                        <l>Deasupra noastră două presuri</l>
                        <l>Pe-o ramură se giugiulesc,</l>
                        <l>Și-n aer de plutesc miresme,</l>
                        <l>E că și florile iubesc...</l>
                        <l>Figura ți se luminează,</l>
                        <l>Și ochii galeși ți s-aprind</l>
                        <l>Ce gând îți tremură pe buze</l>
                        <l>De mă privești așa, zâmbind?...</l>
                     </lg>
                     <lg>
                        <l>Acum ieși, tinere, la tablă</l>
                        <l>Și spune-ne ce-ai înțeles!</l>
                        <l>Tresar... mă-ntreb unde mă aflu...</l>
                        <l>Școlarii îmi fac semn să ies.</l>
                        <l>În hohotul de râs al clasei</l>
                        <l>Privesc în juru-mi sastisit</l>
                        <l>Uitați-vă la el, și-l plângeți...</l>
                        <l>Nenorocitul... a dormit!</l>
                        <l>   Uluit, zăpăcit.</l>
                     </lg>
                  </div>
               </div>
               <div type="div3">
                  <head>În mănăstire </head>
                  <div type="div4">
                     <head>I</head>
                     <lg>
                        <l>Încet răsunetul de clopot </l>
                        <l>Se risipește tremurînd, </l>
                        <l>Și numai apele în ropot </l>
                        <l>S'aud din munte scoborînd: </l>
                     </lg>
                     <lg>
                        <l>Iar umbrele de brazi, lungite, </l>
                        <l>Spre vecina mînăstire curg — </l>
                        <l>Păduri și văi, pe nesimțite, </l>
                        <l>Se 'neacă 'n vînătul amurg.</l>
                     </lg>
                     <lg>
                        <l>Sub muta stelelor domnie, </l>
                        <l>Cu zgomot porțile se 'nchid </l>
                        <l>Ce trece-așa ca o stafie </l>
                        <l>Încetișor pe lîngă zid?... </l>
                     </lg>
                     <lg>
                        <l>De după dealuri depărtate, </l>
                        <l>De-asupra codrilor pustii, </l>
                        <l>Se 'nalță luna și străbate </l>
                        <l>În adormitele chilii. </l>
                     </lg>
                     <lg>
                        <l>Puterea nopții se așază </l>
                        <l>Ca un zăbranic pe pămînt — </l>
                        <l>Un singur suflet stă de pază </l>
                        <l>În tot acest repaos sfînt... </l>
                     </lg>
                     <lg>
                        <l>Măicuță, nopțile de vară, </l>
                        <l>Sînt înfiorător de dulci... </l>
                        <l>Încremeniși privind afară, — </l>
                        <l>Pe cine-astepți de nu te culci?</l>
                     </lg>
                     <lg>
                        <l>Tu ești fecioara înțeleaptă, </l>
                        <l>Ce candela 'și-a pregătit, </l>
                        <l>Și strajă neclintit'așteaptă </l>
                        <l>Sosirea mirelui iubit... </l>
                     </lg>
                     <lg>
                        <l>Dar ochii, ca nealtădată, </l>
                        <l>Îți ard, bolnav strălucitori, </l>
                        <l>De patimi surde ce te 'mbată, </l>
                        <l>De 'nchipuiri ce'ți dau fiori. </l>
                     </lg>
                     <lg>
                        <l>Dorinți necunoscute încă, </l>
                        <l>Și ne 'nțelese te cuprind, </l>
                        <l>Cînd în muțenia adîncă </l>
                        <l>Zărești o umbră 'ncet viind.</l>
                     </lg>
                  </div>
                  <div type="div4">
                     <head>II</head>
                     <lg>
                        <l>Zadarnic ți-ar mai bate 'n minte </l>
                        <l>Evlavioasele poveți, </l>
                        <l>Căci mai presus de cele sfinte </l>
                        <l>Stă legea vecinicei vieți. —</l>
                     </lg>
                     <lg>
                        <l>De sbucium și de voluptate, </l>
                        <l>Tîrziu, ca un copil trudit, </l>
                        <l>Așa, cu mînile 'ncleștate </l>
                        <l>De gîtul lui, ai adormit. </l>
                     </lg>
                     <lg>
                        <l>...........................</l>
                        <l>...........................</l>
                     </lg>
                     <lg>
                        <l>Răsună toaca de utrină, </l>
                        <l>Chiliile s'au redeschis, </l>
                        <l>Tu, speriată de lumină, </l>
                        <l>Te scoli, uimită ca de-un vis. </l>
                     </lg>
                     <lg>
                        <l>Privești în juru-ți, și te 'ntuneci</l>
                        <l>Sub negrul gîndurilor stol. </l>
                        <l>Ca de pe-un mal înalt aluneci </l>
                        <l>Și par'că te scufunzi în gol. </l>
                     </lg>
                     <lg>
                        <l>Căci simti că 'n aste ziduri sfinte, </l>
                        <l>Ce ca pe-o floare te-au păstrat, </l>
                        <l>Vieața ta de-aci 'nainte </l>
                        <l>E o minciună, ș'un păcat —</l>
                     </lg>
                     <lg>
                        <l>Și cînd gîndești la ce rușine, </l>
                        <l>Și'n ce noroiu te-ai scoborît, — </l>
                        <l>Ți-ai rupe rasa de pe tine, </l>
                        <l>Ți-ai smulge crucea de la gît... </l>
                     </lg>
                     <lg>
                        <l>Dar patima iubirii crește,</l>
                        <l>Te ia, ca valul unei mări, </l>
                        <l>Si focul inimii topește </l>
                        <l>Tăria crudelor mustrări. </l>
                     </lg>
                     <lg>
                        <l>Te'ndupleci singur'a 'nțelege, </l>
                        <l>Că durerosul tău amor </l>
                        <l>Nu'i un păcat — ci e o lege </l>
                        <l>Poruncitoare tuturor, —</l>
                     </lg>
                     <lg>
                        <l>Și dacă 'n a vieței cale, </l>
                        <l>Un suflet tînăr s'a oprit </l>
                        <l>Sub raza frumuseții tale, </l>
                        <l>Tremurător și fericit,</l>
                     </lg>
                     <lg>
                        <l>La ce pustii să'ți treacă anii </l>
                        <l>Și inima să'ți îngrădești </l>
                        <l>În pacea sfintelor citanii</l>
                        <l>Ș-a pravilei bisericești!...</l>
                     </lg>
                  </div>
               </div>
               <div type="div3">
                  <head>Vifor</head>
                  <div type="div4">
                     <head>I</head>
                     <lg>
                        <l>Dumitru-și mai număr-o dată</l>
                        <l>Cei „doispre'ce lei ș-o bucată”,</l>
                        <l>Gîndește, se scarpină-n cap:</l>
                        <l>”Că multe mai sunt și la casă !</l>
                        <l>Nu-i una, să dau și să scap.</l>
                        <l>Nevastă și nouă copii,</l>
                        <l>E gloată, și gurii nu-i pasă,</l>
                        <l>Ea cere mereu; fă ce știi,</l>
                        <l>Aleargă, din piatră să scoți,</l>
                        <l>Să dai demîncare la toți !”</l>
                     </lg>
                     <lg>
                        <l>La sanie juncii înjugă,</l>
                        <l>Și-și face din traistă glugă.</l>
                        <l>Se-nchină. „Rămîi sănătos !”</l>
                        <l>— Faci rău că te-ntorci pe-așa vreme:</l>
                        <l>A nins astă-noapte vîrtos;</l>
                        <l>Și nu vezi ce vînt s-a stîrnit ?...</l>
                        <l>— Mi-s juncii voinici, nu te teme,</l>
                        <l>Pe viforul cel mai cumplit</l>
                        <l>Încarc, și-ți pornesc unde vrei,</l>
                        <l>Și n-am nici o grijă cu ei.</l>
                     </lg>
                  </div>
                  <div type="div4">
                     <head>II</head>
                     <lg>
                        <l>Pe alte tărîmuri te-ai crede:</l>
                        <l>Nici cer, nici pămînt nu se vede.</l>
                        <l>Vîrtejuri, urlînd, se răpăd</l>
                        <l>Și munți de zăpadă ridică,</l>
                        <l>E ceas de pieire — prăpăd.</l>
                        <l>Și omul îndeamnă mereu,</l>
                        <l>Plăvanii troianul despică,</l>
                        <l>Și-ntind, să se rupă, din greu,</l>
                        <l>Căci și ei au suflet, și lor</l>
                        <l>De tihna de-acasă li-i dor.</l>
                     </lg>
                     <lg>
                        <l>În bocetul vîntului cine</l>
                        <l>Te cheamă ?... Nu-s glasuri străine...</l>
                        <l>”Dumitre !... Tătucă !... Nu vii ?...”</l>
                        <l>El caută-n zări, ca prin sită,</l>
                        <l>Să-și vadă... nevastă, copii.</l>
                        <l>Văzduhul îi pare de foc...</l>
                        <l>În valuri, zăpada, stîrnită,</l>
                        <l>Ca marea-l îngroapă pe loc.</l>
                        <l>Deasupra-i troienele cresc,</l>
                        <l>Și glasuri de vînt îl bocesc.</l>
                     </lg>
                     <lg/>
                     <trailer>Publicată în <hi rend="italic">Vieața</hi>, an I, nr. 20, 10 aprilie 1894</trailer>
                  </div>
               </div>
               <div type="div3">
                  <head>Unui dușman </head>
                  <lg>
                     <l>Nici tu nu știi pricina acestei oarbe furii. </l>
                     <l>Ce foc ascuns te arde? Ce vis urît te-apasă? </l>
                     <l>De-abia mă vezi — si tremuri de voluptatea urii. </l>
                     <l>Eu cuget că în tine urăște-o 'ntreagă rasă. </l>
                  </lg>
                  <lg>
                     <l>Om fi din două neamuri ce-au stat în vrăjmășie. </l>
                     <l>Răsboae seculare de mult le-au risipit; </l>
                     <l>Și azi în noi se 'ncearcă din nou să se sfîșie: </l>
                     <l>Se căutau de veacuri — s'acum s'au regăsit!</l>
                  </lg>
                  <lg>
                     <l>În ochii tăi e ura a mii de generații, </l>
                     <l>Și'n brațul tău sînt alții ce vor să mă lovească. </l>
                     <l>Putem noi ști ce straniu amestec de vibrații </l>
                     <l>Dă unui gînd tăriea și'l face să domnească? </l>
                  </lg>
                  <lg>
                     <l>De-al nostru propriu suflet ades sîntem străini; </l>
                     <l>Lucrează 'n noi străbunii... </l>
                     <l>              Încep să înțeleg: </l>
                     <l>Ai mei au fost se vede atîta de haini, </l>
                     <l>Că fondul lor de ură l'au cheltuit întreg. </l>
                  </lg>
                  <lg>
                     <l>Azi nu's în stare-a spune o vorbă rea de tine. </l>
                     <l>Tu mă lovești, eu însă din suflet îți doresc </l>
                     <l>Ca răul ce'mi vei face să ți se 'ntoarcă 'n bine. </l>
                     <l>Urăște-mă 'nainte cît poți. Eu te iubesc.</l>
                  </lg>
               </div>
               <div type="div3">
                  <head>Pilde vechi... </head>
                  <lg>
                     <l>Suferința mea, iubito,</l>
                     <l>S-o aștern în fraze vrei?</l>
                     <l>Ca și cum n-ai fi citit-o</l>
                     <l>Lămurit în ochii mei...</l>
                  </lg>
                  <lg>
                     <l>De mă uit cu drag la tine,</l>
                     <l>Ș-amuțesc, pe gînduri dus,</l>
                     <l>Înțelegi tu foarte bine</l>
                     <l>Că la sfinți cu mintea nu-s;</l>
                  </lg>
                  <lg>
                     <l>Dar nu cere să-ți înșire</l>
                     <l>Versul, cîte-i spune-ncet</l>
                     <l>Vinovata mea privire,</l>
                     <l>Gîndul meu cel indiscret.</l>
                  </lg>
                  <lg>
                     <l>Adă-ți singură aminte</l>
                     <l>Cîtă lume-a-nnebunit,</l>
                     <l>Cîte idealuri sfinte</l>
                     <l>Pentr-un măr s-u fost jertfit...</l>
                  </lg>
                  <lg>
                     <l>Ce te uiți? Parcă n-ai crede,</l>
                     <l>Diavol mic cu ochi frumoși,</l>
                     <l>Vrei să dezgropăm, se vede,</l>
                     <l>Pilde vechi din moși-strămoși?</l>
                  </lg>
                  <lg>
                     <l>Săgetați de Kama-deva,</l>
                     <l>Zeu ce ține-al lumii rost,</l>
                     <l>Pentr-un măr Adam și Eva</l>
                     <l>Alungați din rai au fost.</l>
                  </lg>
                  <lg>
                     <l>Și istoria ne-arată</l>
                     <l>Cîți eroi s-au smuls de păr</l>
                     <l>Și cîți ani împresurată</l>
                     <l>A stat Troia pentr-un măr.</l>
                  </lg>
                  <lg>
                     <l>Nu te face-a nu pricepe,</l>
                     <l>Tu le știi, că ești un drac.</l>
                     <l>Iar cu noi o lume-ncepe</l>
                     <l>Dacă ochii mei îți plac...</l>
                  </lg>
                  <lg>
                     <l>Ca și-n cea dintăi ispită,</l>
                     <l>Ca-n păcatul cel dintăi,</l>
                     <l>Șiruri de vieți palpită</l>
                     <l>Și-mi fac semne-n ochii tăi.</l>
                  </lg>
                  <trailer>Publicată în <hi rend="italic">Vieața</hi>, an I, nr. 48, 5 ianuarie 1895</trailer>
               </div>
               <div type="div3">
                  <head>Par basme... </head>
                  <lg>
                     <l>Par basme cîte ți le-nșir,</l>
                     <l>Și-i propria-ți viață,</l>
                     <l>Ce-n pulberea de amintiri</l>
                     <l>O vezi, ca printr-o ceață.</l>
                  </lg>
                  <lg>
                     <l>Cum te-ai înstrăinat de-ai tăi !</l>
                     <l>Te mai cunoști tu oare?</l>
                     <l>Unde ți-e inima dintăi</l>
                     <l>În toate-ncrezătoare?...</l>
                  </lg>
                  <lg>
                     <l>N-o mai căta, că te-nfiori,</l>
                     <l>În urma ta e jale:</l>
                     <l>Tu ai murit de-atîtea ori</l>
                     <l>În zbuciumata-ți cale,</l>
                  </lg>
                  <lg>
                     <l>Și-n van privire-ți arunci</l>
                     <l>Să te mai vezi pe tine,</l>
                     <l>Să simți cu inima de-atunci,</l>
                     <l>Căci toate-ți sunt străine...</l>
                  </lg>
                  <lg>
                     <l>Din ce-ai iubit, din ce-ai visat,</l>
                     <l>Te-ntrebi azi ce mai este?</l>
                     <l>Eștu tu — de-atîtea ori schimbat —</l>
                     <l>Eroul din poveste.</l>
                  </lg>
                  <trailer>Publicată în <hi rend="italic">Vieața</hi>, an I, nr. 44, 11 decembrie 1894</trailer>
               </div>
               <div type="div3">
                  <head>Prima lecție</head>
                  <epigraph>Taci, că doarme păpușa!<lb/>MIMI</epigraph>
                  <lg>
                     <l>În colțișorul ei, stăpână</l>
                     <l>Pe-un vraf de jucării stricate,</l>
                     <l>Din cărți de joc, din hârtioare</l>
                     <l>Ea-și face parcuri și palate;</l>
                  </lg>
                  <lg>
                     <l>Vorbește, râde cu păpușa...</l>
                     <l>Ce fericite-s amândouă</l>
                     <l>Că s-a putut, din vechi nimicuri,</l>
                     <l>Zidi o-mpărăție nouă!</l>
                  </lg>
                  <lg>
                     <l>Păpușa n-are nas, e cheală,</l>
                     <l>Ș-un braț din umăr îi lipsește,</l>
                     <l>Dar Mimi-o vede tot frumoasă:</l>
                     <l>Căci ea e mamă, ș-o iubește.</l>
                  </lg>
                  <lg>
                     <l>Stau și mă uit, cu câtă grijă</l>
                     <l>A rezemat-o de-o cutie,</l>
                     <l>Și-i duce bunătăți la gură</l>
                     <l>Cu lingurița, ș-o îmbie:</l>
                  </lg>
                  <lg>
                     <l>Așa, papă frumos, fii gigea,</l>
                     <l>Papă cu mama, să crești mare...</l>
                     <l>Apoi o șterge, o sărută</l>
                     <l>Și-i pregătește de culcare:</l>
                  </lg>
                  <lg>
                     <l>Într-un pantof i-așterne cârpe,</l>
                     <l>Îi face loc ș-o cuibărește:</l>
                     <l>Închide ochii și fă nani.</l>
                     <l>Păpușii nu-i e somn... scâncește...</l>
                  </lg>
                  <lg>
                     <l>E răsfățată, vrea să-i cânte,</l>
                     <l>Și basme de-ale ei să-i spună...</l>
                     <l>O, e un chin pân s-o adoarmă.</l>
                     <l>Noroc că-i Mimi mamă bună!</l>
                  </lg>
                  <lg>
                     <l>Să nu te-ncerci s-o iai în brațe,</l>
                     <l>Ori s-o săruți, că nu se lasă;</l>
                     <l>Ce-i ea, copil? Nu-și vede capul</l>
                     <l>De supărări, de griji, de casă...</l>
                  </lg>
                  <lg>
                     <l>Mă umflă râsul... ce drăguță-i</l>
                     <l>În demnitatea ei de mamă!</l>
                     <l>Și cuget la o viclenie:</l>
                     <l>Te fac eu să mă bagi în samă!...</l>
                  </lg>
                  <lg>
                     <l>Pe-ascuns, din buzunarul hainei</l>
                     <l>Mă fac că scot o păsărică,</l>
                     <l>Și-ncep să-nșir ce pene are,</l>
                     <l>Cât de frumoasă e și mică...</l>
                  </lg>
                  <lg>
                     <l>Ce bine-mi pare că nu-i nime</l>
                     <l>Să vadă ce am eu aici!...</l>
                     <l>Dar cine-o fi? Aud prin casă</l>
                     <l>Un tropot de picioare mici.</l>
                  </lg>
                  <lg>
                     <l>Mă-ntorc. Cu ochii mari și limpezi</l>
                     <l>Mă farmecă, lingușitoarea!</l>
                     <l>Ce cauți, mamă de păpușă,</l>
                     <l>Fudula mea de-adineoarea?</l>
                  </lg>
                  <lg>
                     <l>Se uită după păsărică,</l>
                     <l>Și i se pare c-o și vede;</l>
                     <l>Degeaba-i spun c-am amăgit-o,</l>
                     <l>C-am vrut să râd de ea... nu crede.</l>
                  </lg>
                  <lg>
                     <l>Cerșind, mânuțele-și întinde</l>
                     <l>Și de genunchii mei s-agață...</l>
                     <l>De-ai ști tu păsărica asta</l>
                     <l>Ce adevăruri te învață!</l>
                  </lg>
               </div>
               <div type="div3">
                  <head>Vanitas</head>
                  <lg>
                     <l>Copil ce ești ! Te simți bolnav, se vede:</l>
                     <l>Îți dai tu seama ce înseamnă <hi rend="italic">lume</hi>,</l>
                     <l>Cînd vrei s-o umpli numai cu-al tău nume?</l>
                     <l>Tu ești <hi rend="italic">un singur om</hi>, oricît ai crede.</l>
                  </lg>
                  <lg>
                     <l>O rază-n întunericul uitării?...</l>
                     <l>În fiecare strop vieți sunt multe,</l>
                     <l>Și toate-o cer, dar cine să le-asculte</l>
                     <l>În urletul talazurilor mării !</l>
                  </lg>
                  <trailer>Publicată în <hi rend="italic">Vieața</hi>, an I, nr. 46, 25 decembrie 1894</trailer>
               </div>
               <div type="div3">
                  <head>Sonet</head>
                  <lg>
                     <l>Cât ne iubeam, și cum credeam odată</l>
                     <l>Că-i un amor ce nu se va mai stânge,</l>
                     <l>Că tot ce-n gândul nostru se răsfrânge</l>
                     <l>E-o lume veșnică ș-adevărată!</l>
                  </lg>
                  <lg>
                     <l>De multe ori, dorința de-a te strânge</l>
                     <l>La piept, mai caldă, mai pasionată,</l>
                     <l>Îmi deștepta o grijă-ntunecată:</l>
                     <l>Când voi muri... și tu-ncepeai a plânge...</l>
                  </lg>
                  <lg>
                     <l>Poveste-i azi, și nici măcar nu-i tristă,</l>
                     <l>Căci totul s-a sfârșit pe nesimțite;</l>
                     <l>Nici urmă din ce-a fost nu mai există.</l>
                  </lg>
                  <lg>
                     <l>Vezi tu, ce de iluzii risipite!</l>
                     <l>Un semn, o fluturare de batistă.</l>
                     <l>Și ca un val uitarea ne înghite.</l>
                  </lg>
               </div>
               <div type="div3">
                  <head>Eroilor martiri </head>
                  <lg>
                     <l>Soldați viteji și preoți, soli ai dreptății sfinte </l>
                     <l>Pe care un neam sălbatec o calcă în picioare, -</l>
                     <l>Cu voi sînt milioane de inimi... Înainte!</l>
                     <l>Poporul, care are ostași ca voi, nu moare. </l>
                  </lg>
                  <lg>
                     <l>Triumful e al vostru. Acei ce nu văd încă,</l>
                     <l>Că-n voi palpită dorul unui popor întreg </l>
                     <l>Și-n glasul vostru strigă durerea lui adîncă, </l>
                     <l>Vor înțelege mîine ce astăzi nu-nțeleg.</l>
                  </lg>
                  <lg>
                     <l>Întuneci pămîntul pustiitoarea gloată,</l>
                     <l>Și spargă, devasteze în oarba ei mînie, </l>
                     <l>Lăcașuri și biserici: omoare iar la roată </l>
                     <l>Pe marii noștri preoți — ei iarăși or să-nvie.</l>
                  </lg>
                  <lg>
                     <l>Căci veșnică-i Dreptatea și vesnici sînt martirii</l>
                     <l>Cari-și jertfesc vieața pentru triumful ei.</l>
                     <l>În zbuciumul de lupte și-n noaptea asupririi</l>
                     <l>Renasc semănătorii eternelor idei!</l>
                  </lg>
                  <lg>
                     <l>Nu, nu-i mormînt în care al nostru neam să-ncapă;</l>
                     <l>Adînc și larg deschidă-l vrăjmașii tăi, Române, -</l>
                     <l>S-or prăvăli într-însul acei cari ți-l sapă:</l>
                     <l>Furtunile rup norii și soarele rămîne!</l>
                  </lg>
                  <lg>
                     <l>Soldați viteji și preoți, tîrîți în judecată </l>
                     <l>Pentr-o idee sfîntă, azi lumea vă privește;</l>
                     <l>Ca pe un model de jertfă popoarele v-arată,</l>
                     <l>Și dragostea obștească în jurul vostru crește.</l>
                  </lg>
                  <lg>
                     <l>Stați drept sublimi apostoli căci fruntea vi-i senină.</l>
                     <l>Lăsați inchizitorii să-și facă datoria;</l>
                     <l>Vedea-veți scris pe ziduri cu slove de lumină </l>
                     <l>În temnițile voastre: <hi rend="italic">Trăiască România!</hi>
                     </l>
                  </lg>
               </div>
               <div type="div3">
                  <head>Liga domnișoarelor romîne </head>
                  <lg>
                     <l>În munți, în codri 'ntunecați, </l>
                     <l>Unde robit, de-atîta vreme, </l>
                     <l>Un uriaș în lanțuri geme, </l>
                     <l>Au mers și preoți, și soldați, </l>
                     <l>Și nimeni n'a putut răsbate </l>
                     <l>Să'i duc'o rază de dreptate! </l>
                     <l>Pe-acolo drumurile 's pline </l>
                     <l>De cruci, de ruguri, de morminte. </l>
                     <l>Tot codru'i plin de jertfe sfinte, </l>
                     <l>Și'n freamătu'i auzi suspine.</l>
                  </lg>
                  <lg>
                     <l>Dar cată dinspre răsărit, </l>
                     <l>Ca 'n basme se ivește-o zînă, </l>
                     <l>Si ochii ei aduc lumină </l>
                     <l>Eroului batjocorit. </l>
                     <l>Pășește sveltă, zîmbitoare, </l>
                     <l>Și 'n loc de armă poart'o floare. </l>
                     <l>El, printre gene dese, grele, </l>
                     <l>Ca 'n somn privirile 'și strecoară — </l>
                     <l>Ce cauți, gingașă fecioară, </l>
                     <l>În preajma suferinții mele? </l>
                  </lg>
                  <lg>
                     <l>Ea, surîzîndu'i galeș, blînd, </l>
                     <l>Întinde mîna'i delicată, </l>
                     <l>Atinge lanțul... și de-o dată </l>
                     <l>S'aud verigile căzînd, </l>
                     <l>Și robul se ridică domn: </l>
                     <l>El pare-un leu trezit din somn.</l>
                     <l>„Mîntuitoareo, cine ești?...”</l>
                     <l>„Sunt fiica ta... Tu ai strigat, </l>
                     <l>Și glasul tău a răsunat </l>
                     <l>În plaiurile romanești!”</l>
                  </lg>
               </div>
               <div type="div3">
                  <head>Sonet</head>
                  <lg>
                     <l>Sunt zece ani. Ce curios îmi pare</l>
                     <l>Aspectul lucrurilor vechi, uitate!</l>
                     <l>Ca dintr-un somn, deodată deșteptate,</l>
                     <l>Parcă privesc c-un aer de mirare...</l>
                  </lg>
                  <lg>
                     <l>Mai strâmtă-i casa, toate-s micșorate,</l>
                     <l>Mă uit ca-n vis, și caut prin sertare</l>
                     <l>Nimicuri scumpe... inima-mi tresare</l>
                     <l>De-o sfântă și duioasă pietate.</l>
                  </lg>
                  <lg>
                     <l>Aceleași cadre-mpodobesc păreții,</l>
                     <l>Din rame, cată lung și trist la mine:</l>
                     <l>Povești pierdute-n haosul vieții,</l>
                  </lg>
                  <lg>
                     <l>De farmecul de-odinioară pline,</l>
                     <l>Îmi readuc parfumul tinereții...</l>
                     <l>Parfum de flori crescute pe ruine.</l>
                  </lg>
               </div>
               <div type="div3">
                  <head>Sonet</head>
                  <lg>
                     <l>A revenit frumoasa primăvară;</l>
                     <l>Copacii parcă-s ninși de-atâta floare;</l>
                     <l>Dorinți copilărești, renăscătoare,</l>
                     <l>Fac inimile noastre să tresară...</l>
                  </lg>
                  <lg>
                     <l>Iubire e în razele de soare,</l>
                     <l>Și farmec în a codrului fanfară,</l>
                     <l>Și visuri dulci în liniștea de sară;</l>
                     <l>În cer și pe pământ e sărbătoare.</l>
                  </lg>
                  <lg>
                     <l>Ascult, privesc, respir cu lăcomie,</l>
                     <l>Căci toată frumusețea asta-mi pare</l>
                     <l>Că niciodată n-are să mai fie!</l>
                  </lg>
                  <lg>
                     <l>Și-s fericit c-am fost o clipă-n stare</l>
                     <l>Să simt, în marea lumii simfonie,</l>
                     <l>A gândurilor mele întrupare.</l>
                  </lg>
               </div>
               <div type="div3">
                  <head>Întreabă-te</head>
                  <lg>
                     <l>Cum tremuri! Îți scapără ochii de ură </l>
                     <l>Ești fiară, în fratele tău cînd lovești, — </l>
                     <l>Și nu simți că demonul patimei oarbe </l>
                     <l>Tot ție odihna vieții ți-o fură. </l>
                     <l>Tot ție puterea și mintea ți-o soarbe, </l>
                     <l>Și nu simți că propriu-ți suflet rănești.</l>
                  </lg>
                  <lg>
                     <l>Nici masa, nici somnul, nimic nu-ți tihnește! </l>
                     <l>Tu cauți cu sete cuvîntul hain; </l>
                     <l>Veninul din suflet te arde pe limbă, </l>
                     <l>A furiei ghiară te strînge ca-n clește, </l>
                     <l>În bestie pofta cruzimei te schimbă, </l>
                     <l>Și nu bagi de samă că ura-i un chin...</l>
                  </lg>
                  <lg>
                     <l>Vrăjmașul Iau plînge — si-î om ca și tine — </l>
                     <l>Smerit îngenunche, te roagă să-l ierți, — </l>
                     <l>Tu-l vezi în durere, și uî[î că |î-e frate, </l>
                     <l>Cu cît mai zdrobit e — îțî pare maî bine: </l>
                     <l>Din cruda-î cădere tu sorbi voluptate, </l>
                     <l>Cu cît te imploră — maî aprig îl cerți ! </l>
                  </lg>
                  <lg>
                     <l>Aruncă-te asupră-i și-l calcă-n picioare. </l>
                     <l>Cu sete înfige-i cuțitul în piept </l>
                     <l>Și-nvîrte-l în rană, privește-l cu fală </l>
                     <l>În ochi, și-l întreabă rîzînd, dacă-l doare, </l>
                     <l>Și spune-i — de-l doare — că poate se-nșală, </l>
                     <l>Că n-ai vrea, cu dînsul, să fii crud — ci drept...</l>
                  </lg>
                  <lg>
                     <l>Silește-l să vadă cu cît ești mai tare! </l>
                     <l>Și cînd va cunoaște că tu l-ai zdrobit,</l>
                     <l>Că el e învinsul, iar tu-nvingătorul, </l>
                     <l>Privește-l cum moare cerșindu-ți iertare, — </l>
                     <l>Și, crud, pe grumazu-i ținîndu-ți piciorul, </l>
                     <l>Întreabă-te atuncea de ești fericit!...</l>
                  </lg>
               </div>
               <div type="div3">
                  <head>Tu ești poet </head>
                  <lg>
                     <l>Eu vreau cântări de veselie.</l>
                     <l>Că tu ești trist, ce-mi pasă mie?</l>
                     <l>Nici vreu să știu de ce te doare,</l>
                     <l>De grijile ce te frământă,</l>
                     <l>De inima ta care moare...</l>
                     <l>Tu ești poet, deci cântă.</l>
                  </lg>
                  <lg>
                     <l>De te urăsc, de te sfâșie</l>
                     <l>Vrăjmașii tăi, ce-mi pasă mie?</l>
                     <l>Zâmbind, tu rănile-ți ascunde,</l>
                     <l>Și-n stele sufletu-ți avântă,</l>
                     <l>Cui te lovește, nu-i răspunde...</l>
                     <l>Tu ești poet, deci cântă.</l>
                  </lg>
                  <lg>
                     <l>De-ți plâng ai tăi, în sărăcie,</l>
                     <l>Și-i vezi murind, ce-mi pasă mie?</l>
                     <l>Tu du-mă-n alte lumi, senine,</l>
                     <l>Căci singura-ți chemare sfântă</l>
                     <l>E să mă-nveselești pe mine;</l>
                     <l>Tu ești poet, deci cântă.</l>
                  </lg>
                  <lg>
                     <l>Iar dac-un vânt de nebunie</l>
                     <l>Peste viața ta pustie</l>
                     <l>S-abate pentru totdeauna,</l>
                     <l>În noaptea care te-nspăimântă</l>
                     <l>Privește stelele și luna</l>
                     <l>Surâzător, și cântă.</l>
                  </lg>
               </div>
               <div type="div3">
                  <head>Dor de ducă </head>
                  <epigraph>
                     <hi rend="italic">Do ut des...</hi> = „Îți dau, ca să dai” în latină.<lb/>Publicată în <hi rend="italic">Vieața</hi>, an I, nr. 33, 25 septembrie 1894</epigraph>
                  <lg>
                     <l>Alintîndu-și mustăcioara,</l>
                     <l>Trece fantele gătit:</l>
                     <l>Se cunoaște de departe</l>
                     <l>Că iubește și-i iubit.</l>
                  </lg>
                  <lg>
                     <l>Cine-a dat perdeaua-n lături?</l>
                     <l>I-a bătut în geam discret...</l>
                     <l>Junele suspină-n stradă</l>
                     <l>Și pășește mai încet.</l>
                  </lg>
                  <lg>
                     <l>El se-ntoarce spre fereastră</l>
                     <l>Și se uită visător.</l>
                     <l>Buza-i tremură de-o șoaptă,</l>
                     <l>Ochii i s-aprind de dor.</l>
                  </lg>
                  <lg>
                     <l>Ca o flacără deodată</l>
                     <l>Parcă-i lunecă pe piept...</l>
                     <l>I-a căzut de sus o floare,</l>
                     <l>Și-un bilet: „Vino, te-aștept !”</l>
                  </lg>
                  <lg>
                     <l>Dă portița la o parte,</l>
                     <l>I se pare că-i în vis...</l>
                     <l>Mîna alb-a Afroditei</l>
                     <l>Grabnic ușa i-a deschis...</l>
                  </lg>
                  <lg>
                     <l>Ce mai vreți să șiți? Sunt singuri !</l>
                     <l>Junele-i cam sfiicios...</l>
                     <l>Două brațe moi și grase</l>
                     <l>Îl înfășur-amoros.</l>
                  </lg>
                  <lg>
                     <l>Afrodita-și amintește</l>
                     <l>De străvechile plăceri,</l>
                     <l>Peste cari așternute-s</l>
                     <l>Șaptezeci de primăveri.</l>
                  </lg>
               </div>
               <div type="div3">
                  <head>Ananghie</head>
                  <lg>
                     <l>Greu la deal, și greu la vale,</l>
                     <l>Nu-s <hi rend="italic">bucate</hi>, nu-s parale,</l>
                     <l>Toți sunt ififlii,</l>
                     <l>Negustorii n-au afaceri,</l>
                     <l>Preoții n-au cununii,</l>
                     <l>Moașele n-au faceri.</l>
                  </lg>
                  <lg>
                     <l>„Biruri noi !” guvernul strigă,</l>
                     <l>Iar țăranul: „Mămăligă !”...</l>
                     <l>Nu-s parale, nu-s:</l>
                     <l>Ce mai plănuiți palate</l>
                     <l>Și orașe ca-n Apus !</l>
                     <l>Știți voi ce-i la sate?</l>
                  </lg>
                  <lg>
                     <l>Lanurile-s părăsite:</l>
                     <l>Nici imaș nu-i pentru vite,</l>
                     <l>Apele-au secat.</l>
                     <l>Goi, flămînzi, copiii zbiară.</l>
                     <l>Gospodarii au plecat</l>
                     <l>În lume, să ceară...</l>
                  </lg>
                  <lg>
                     <l>Nu mai are cum țăranul</l>
                     <l>Din pămînt să scoată banul,</l>
                     <l>Vouă să vi-l dea.</l>
                     <l>Foametea de pe la sate</l>
                     <l>Va să vie să mai stea</l>
                     <l>Și-n cele palate !</l>
                  </lg>
                  <trailer>Publicată în <hi rend="italic">Vieața</hi>, an I, nr. 33, 25 septembrie 1894</trailer>
               </div>
               <div type="div3">
                  <head>Eternul cântec</head>
                  <lg>
                     <l>E vechi de când lumea, dar celui de-l cântă</l>
                     <l>Ce nou i se pare!... S-ascultă uimit.</l>
                     <l>În el i-o legendă frumoasă și sfântă,</l>
                     <l>Și vorbele-o sfarmă cu zgomotul lor:</l>
                     <l>E cântecul inimii care-a murit,</l>
                     <l>Ș-al primului nostru amor.</l>
                  </lg>
                  <lg>
                     <l>E noapte, sunt singur, și iar mi-aud gândul</l>
                     <l>Cum, notă cu notă, mi-l cântă în taină.</l>
                     <l>Ce dulce-i... Îmi vine să plâng ascultându-l...</l>
                     <l>De ce nu se poate o dată s-aștern</l>
                     <l>Săraca și aspra cuvântului haină</l>
                     <l>Pe-al gândului cântec etern!</l>
                  </lg>
                  <lg>
                     <l>Ah, iată grădina... văd urmele mele</l>
                     <l>Pe prundul aleii. Pământul miroase,</l>
                     <l>Ș-albasrtu-i de cele dintăi micșunele.</l>
                     <l>Curg valuri de raze din cerul deschis;</l>
                     <l>E liniște-n aer, și toate-s frumoase,</l>
                     <l>Și toate le văd ca-ntr-un vis.</l>
                     <l>Și crăngile-atârnă-ncărcate de floare</l>
                     <l>S-atingă pământul ai crede că-s ninse</l>
                     <l>Sub alba podoabă ce tremură-n soare;</l>
                     <l>Iar tu, ca din basme, deodată mi-apari,</l>
                     <l>Înaltă și zveltă, cu brațele-ntinse,</l>
                     <l>Cu ochii tăi limpezi și mari...</l>
                  </lg>
                  <lg>
                     <l>Și ce-a fost pe urmă?</l>
                  </lg>
                  <lg>
                     <l>Zadarnic! Cuvintele-s tulburi și grele.</l>
                     <l>Se-ntunecă-n juru-mi, și cântecul moare.</l>
                  </lg>
                  <lg>
                     <l>Nici farmecul celor dintăi micșunele,</l>
                     <l>Nici zâmbetu-ți galeș, nici leneșu-ți mers,</l>
                     <l>Nici crăngile albe-ndoite de floare,</l>
                     <l>Nimic nu-mi mai scapără-n vers!</l>
                  </lg>
               </div>
               <div type="div3">
                  <head>Christos a înviat</head>
                  <div type="div4">
                     <head>I</head>
                     <lg>
                        <l>Și-au tremurat stăpânii lumii</l>
                        <l>La glasul blândului profet</l>
                        <l>Și-un dusman au văzut în fiul</l>
                        <l>Dulgherului din Nazaret!</l>
                     </lg>
                     <lg>
                        <l>El n-a venit să răzvrătească</l>
                        <l>Nu vrea pieirea nimănui;</l>
                        <l>Desculț, pe jos, colinda lumea</l>
                        <l>Și mulți hulesc în urma lui.</l>
                     </lg>
                     <lg>
                        <l>Și mulți cu pietre îl alungă</l>
                        <l>Și râd de el ca de-un smintit:</l>
                        <l>Iisus zâmbește tuturora-</l>
                        <l>Atotputernic și smerit!</l>
                     </lg>
                     <lg>
                        <l>El orbilor le da lumina,</l>
                        <l>Și muților le dă cuvânt,</l>
                        <l>Pe cei infirmi îi întărește,</l>
                        <l>Pe morți îi scoală din mormânt.</l>
                     </lg>
                     <lg>
                        <l>Și tuturor de o potrivă.</l>
                        <l>Împarte darul lui ceresc-</l>
                        <l>Și celor care cred într-însul,</l>
                        <l>Și celor ce-l batjocoresc.</l>
                     </lg>
                     <lg>
                        <l>Urască-l cei fără de lege...</l>
                        <l>Ce-i pasă lui de ura lor?</l>
                        <l>El a venit s-aducă pacea</l>
                        <l>Și înfrățirea tuturor.</l>
                     </lg>
                     <lg>
                        <l>Din toată lumea asupriții</l>
                        <l>În jurul lui s-au grămădit</l>
                        <l>Și-n vijeliile de patimi</l>
                        <l>La glasul lui au amuțit:</l>
                     </lg>
                     <lg>
                        <l>„Fiți blânzi cu cei ce vă insultă,</l>
                        <l>Iertați pe cei ce vă lovesc,</l>
                        <l>Iubiți pe cei ce-n contra voastră</l>
                        <l>Cu vrăjmășie se pornesc”...</l>
                     </lg>
                  </div>
                  <div type="div4">
                     <head>II</head>
                     <lg>
                        <l>Cât bine, câtă fericire,</l>
                        <l>Și câtă dragoste-ai adus!</l>
                        <l>Și oamenii drept răsplătire</l>
                        <l>Pe cruce-ntre tâlhari te-au pus.</l>
                     </lg>
                     <lg>
                        <l>Au râs și te-au scuipat în față</l>
                        <l>Din spini cununa ți-au făcut,</l>
                        <l>Și în deșarta lor trufie</l>
                        <l>Stăpâni desuprã-ți s-au crezut...</l>
                     </lg>
                     <lg>
                        <l>Aduceți piatra cea mai mare</l>
                        <l>Mormântul să-i acoperiți</l>
                        <l>Chemați sutașii cei mai ageri,</l>
                        <l>Și străji de noapte rânduiți...</l>
                     </lg>
                  </div>
                  <div type="div4">
                     <head>III</head>
                     <lg>
                        <l>S-au veselit necredincioșii</l>
                        <l>C-au pus luminii stăvilar,</l>
                        <l>Dar ea s-a întărit în focul</l>
                        <l>Durerilor de la Calvar,</l>
                     </lg>
                     <lg>
                        <l>Și valurile-i neoprite</l>
                        <l>Peste pamant se împânzesc,</l>
                        <l>Ducând dreptate și iubire</l>
                        <l>Și pace-n neamul omenesc.</l>
                     </lg>
                     <lg>
                        <l>Voi toți, ce-ați plâns în întuneric</l>
                        <l>Și nimeni nu v-a mângâiat,</l>
                        <l>Din lunga voastră-ngenunchere</l>
                        <l>Sculați... Christos a Înviat!</l>
                     </lg>
                  </div>
               </div>
               <div type="div3">
                  <head>În fericire </head>
                  <div type="div4">
                     <head>I</head>
                     <lg>
                        <l>A fost să mi te-arăți în cale,</l>
                        <l>      Asupră'mi blînd ochii să'ți pleci,</l>
                        <l>În farmecul privirii tale,</l>
                        <l>      Durerile să mi le 'nneci</l>
                     </lg>
                     <lg>
                        <l>Ș'in trista mea singurătate</l>
                        <l>      A fost să te înduri să vii,</l>
                        <l>Vieții mele 'ntunecate</l>
                        <l>      Stăpînă pururea să fii: —</l>
                     </lg>
                     <lg>
                        <l>Din șirul basmelor senine,</l>
                        <l>      Mireasa dulce, te-ai deprins,</l>
                        <l>Și drăgălaș pășind spre mine,</l>
                        <l>      Mînuța albă mi-ai întins.</l>
                     </lg>
                     <lg>
                        <l>Ș'am stat ca un copil cu minte</l>
                        <l>      În fața ta înfiorat,</l>
                        <l>Uimit de-atîtea gînduri sfinte,</l>
                        <l>      De-atît noroc ne mai visat:</l>
                     </lg>
                     <lg>
                        <l>De mult a noastre inimi poate,</l>
                        <l>      Fără să știm, s'au cunoscut,</l>
                        <l>Căci prea ne-am înțeles în toate,</l>
                        <l>      Din clipa 'n care ne-am văzut.</l>
                     </lg>
                     <lg>
                        <l>Nici mai cercarăm a ne spune</l>
                        <l>      Cu vorbe vechiul nostru dor;</l>
                        <l>A noastre gînduri de minune</l>
                        <l>      Se 'nțelegeau în limba lor...</l>
                     </lg>
                     <lg>
                        <l>Ce vorbe-ar fi putut să'nșire</l>
                        <l>      Adîncul rost din ochii tăi,</l>
                        <l>Din calda, umeda privire</l>
                        <l>      Și din surîsul tău dintăi!...</l>
                     </lg>
                     <lg>
                        <l>Ș'acum, pe gînduri, lîngă tine,</l>
                        <l>      Cînd amuțesc ceasuri întregi,</l>
                        <l>Și cînd te simt, frumos și bine,</l>
                        <l>      Cum mă privești și mă'nțelegi,</l>
                     </lg>
                     <lg>
                        <l>Mă 'ntreb, de nu 'i-o nebunie</l>
                        <l>      Să cred că tu ai răsărit</l>
                        <l>În existența mea pustie, —</l>
                        <l>      De nu visez că's fericit:</l>
                     </lg>
                     <lg>
                        <l>O frică de copil m'apucă,</l>
                        <l>      Și tremurînd te strîng la piept,</l>
                        <l>Să nu'mi dispari ca o nălucă,</l>
                        <l>      Și singur iar să mă deștept.</l>
                     </lg>
                     <lg>
                        <l>Așa, apleacă-te spre mine,</l>
                        <l>      Pe sînu'mi fruntea să ți-o culci;</l>
                        <l>Ca să te pot simți mai bine</l>
                        <l>      Închide'ți ochii calzi și dulci;</l>
                     </lg>
                     <lg>
                        <l>Căci doar cînd îi sărut fierbinte</l>
                        <l>      Și'ți simt mînuța ta prin păr</l>
                        <l>Îmi luminează clar în minte</l>
                        <l>      Că ești a mea într-adevăr! —</l>
                     </lg>
                  </div>
                  <div type="div4">
                     <head>II</head>
                     <lg>
                        <l>Puteam să mă întunec stingher si fără parte,</l>
                        <l>Făr'a 'ndrăzni vr'o dată durerea să 'mi-o pun</l>
                        <l>În peritorul vuet al vorbelor deșarte:</l>
                        <l>Mi-aș fi 'necat în lacrimi — de tine 'n veci departe -</l>
                        <l>Zadarnica'mi iubire, și visul meu nebun.</l>
                     </lg>
                     <lg>
                        <l>Dar te-ai uitat la mine atît de 'nduioșată,</l>
                        <l>C'ai răscolit adîncul vieții mele 'ntregi,</l>
                        <l>Și, ca dintr'o poveste trăită altă dată,</l>
                        <l>Fericitoare glasuri au prins să mă străbată,</l>
                        <l>La gîndul plin de farmec că tu mă înțelegi.</l>
                     </lg>
                     <lg>
                        <l>Și mi-am legat de pasu'ți vieața mea trudită,</l>
                        <l>Te-am urmărit ca umbra, — m'aș fi tîrît pe brîncî</l>
                        <l>S'aud o vorbă dulce de gura ta rostită,</l>
                        <l>Să'mi răcorești vieața, atît de chinuită,</l>
                        <l>C'o umedă privire din ochii tăi adînci.</l>
                     </lg>
                     <lg>
                        <l>Azi ești a mea, frumoasă și sfîntă întrupare</l>
                        <l>A celei mai iubite imagini ce-am visat,</l>
                        <l>Și 'n calea mea pustie, de mii de ani îmi pare</l>
                        <l>C'ai răsărit — si, galeși, topiți de 'nduioșare,</l>
                        <l>Lăsînd asupră'mi ochii, la tine m'ai chiămat...</l>
                     </lg>
                     <lg>
                        <l>Cu brațele întinse te-apropii blînd de mine,</l>
                        <l>Și capul, greu și leneș la pieptul meu ți-l culci,</l>
                        <l>Înfiorat de farmec, privind pierdut la tine,</l>
                        <l>Te țin în brațe ceasuri uitate și senine, -</l>
                        <l>Tu'mi spui povești de-a tale amețitor de dulci, -</l>
                     </lg>
                     <lg>
                        <l>Și simți a mele gînduri ferbinți cum te 'nfășoară,</l>
                        <l>Cum fioros te arde suflarea mea de foc, —</l>
                        <l>Și, ca prin vis, vieața ușor ni se strecoară,</l>
                        <l>In fericiri de basme trăite-odineoară</l>
                        <l>Pe țărmuri fermecate și pline de noroc...</l>
                     </lg>
                  </div>
               </div>
               <div type="div3">
                  <head>Vechilor ateneiști </head>
                  <lg>
                     <l>Acei ce v-ați legat viața</l>
                     <l>De-un vis frumos și fericit,</l>
                     <l>Pentru a cărui întrupare</l>
                     <l>Cu-atâta dragoste-ați muncit,</l>
                  </lg>
                  <lg>
                     <l>Voi toți, cari-ați păzit cu cinste</l>
                     <l>Stindardul sfânt ce-ați ridicat,</l>
                     <l>Și cari-ați pus întâia piatră</l>
                     <l>Acestui strălucit palat,</l>
                  </lg>
                  <lg>
                     <l>Puteți în adevăr fi mândri</l>
                     <l>Și fericiți c-ați izbutit:</l>
                     <l>A prins ființa visul nostru</l>
                     <l>De-acuma drumul e croit!...</l>
                  </lg>
                  <lg>
                     <l>Și ce răsplată glorioasă!</l>
                     <l>În templul ridicat de voi</l>
                     <l>Sărbătorim un sfert de secol</l>
                     <l>Din lupta voastră de eroi!</l>
                  </lg>
                  <lg>
                     <l>Desigur, a fost grea chemarea</l>
                     <l>Și lungă cale-ați străbătut:</l>
                     <l>Dar azi puteți întinde mâna</l>
                     <l>Și zice: Iată ce-am făcut!</l>
                  </lg>
                  <lg>
                     <l>Acestea-s luptele ce-aruncă</l>
                     <l>Lumină-n calea tuturor,</l>
                     <l>Și-acestea-s marile trofee</l>
                     <l>Ce onorează pe-un popor.</l>
                  </lg>
                  <lg>
                     <l>Aici de-a pururea vor curge</l>
                     <l>Izvoarele de gânduri sfinte,</l>
                     <l>De-aici va răsuna trivoga</l>
                     <l>Deșteptătoarelor cuvinte;</l>
                  </lg>
                  <lg>
                     <l>Și roiul generos de tineri,</l>
                     <l>Această gloată de recruți,</l>
                     <l>Ce umplu golurile triste</l>
                     <l>Ale eroilor căzuți,</l>
                  </lg>
                  <lg>
                     <l>Atâtea forțe risipite</l>
                     <l>S-or încălzi de-același dor,</l>
                     <l>Și-n larga tabăr-a vieței</l>
                     <l>Își vor aduce jertfa lor,</l>
                  </lg>
                  <lg>
                     <l>Vor pune pace și iubire</l>
                     <l>În inimile cari gem</l>
                     <l>Sub valurile de-ntuneric,</l>
                     <l>Ce-mping la ură și blestem;</l>
                  </lg>
                  <lg>
                     <l>Vor șterge vrajba dintre oameni</l>
                     <l>Ș-or face traiul mai senin:</l>
                     <l>Aceasta-i nobila chemare</l>
                     <l>A luptătorilor ce vin,</l>
                  </lg>
                  <lg>
                     <l>Ostași cu fruntea luminată</l>
                     <l>De raza unui ideal,</l>
                     <l>Vibrând de marea suferință</l>
                     <l>Și de suspinul general.</l>
                  </lg>
                  <lg>
                     <l>Acum ți-s ușile deschise,</l>
                     <l>Ia-ți locul, viguros popor,</l>
                     <l>Ș-ascultă-ți însetat profeții</l>
                     <l>Cu ochii duși în viitor;</l>
                  </lg>
                  <lg>
                     <l>De-aicea vei ieși mai mare,</l>
                     <l>Mai iubitor, mai solidar,</l>
                     <l>Căci toate patimile sterpe</l>
                     <l>Vor adormi-n acest altar,</l>
                  </lg>
                  <lg>
                     <l>În care vei veni, din lupte,</l>
                     <l>Viața să ți-o răcorești,</l>
                     <l>Și-n care pururea va arde</l>
                     <l>Făclia minții omenești.</l>
                  </lg>
               </div>
               <div type="div3">
                  <head>În întuneric </head>
                  <lg>
                     <l>Pe-o prăpastie mă legăn,</l>
                     <l>Atîrnat de-un fir de păr.</l>
                     <l>Mintea mea se zbate încă</l>
                     <l>Între vis și adevăr:</l>
                  </lg>
                  <lg>
                     <l>Dar mă-nec în întuneric,</l>
                     <l>Căutînd să mă-nțeleg.</l>
                     <l>Cum aș vrea de tot trecutul</l>
                     <l>Gîndurile să-mi dezleg!</l>
                  </lg>
                  <lg>
                     <l>Nu-s nebun, căci stau în casă</l>
                     <l>Liniștit, nimic nu sparg.</l>
                     <l>Și mi-i dragă casa asta:</l>
                     <l>E-un mormînt curat și larg,</l>
                  </lg>
                  <lg>
                     <l>Unde lucrurile mute</l>
                     <l>Ar avea atît de spus !...</l>
                     <l>Ah, a fost aici viață,</l>
                     <l>Dragoste... Unde s-au dus?</l>
                  </lg>
                  <lg>
                     <l>Nu-s nebun, deși văd bine</l>
                     <l>C-aș avea cuvînt să fiu</l>
                     <l>Sau... nu mai pricep nimica...</l>
                     <l>Poate sunt... și nu mă știu.</l>
                  </lg>
                  <lg>
                     <l>Cine m-a strigat pe nume?</l>
                     <l>Niminea... Mi s-a părut....</l>
                     <l>Glasul cui să mă mai cheme?</l>
                     <l>Umbra cui s-o mai sărut?</l>
                  </lg>
                  <lg>
                     <l>Dar ce tropot se aude?</l>
                     <l>E vrun călăreț grăbit.</l>
                     <l>Drept în fața casei mele</l>
                     <l>Călărețul s-a oprit !...</l>
                  </lg>
                  <lg>
                     <l>Vine moartea la fereastră,</l>
                     <l>Și cu degetu-i uscat</l>
                     <l>Bate-n geam să mă deștepte...</l>
                     <l>A, de-ar fi adevărat !</l>
                  </lg>
                  <trailer>Publicată în <hi rend="italic">Vieața</hi>, an II, nr. 7, 26 martie 1895</trailer>
               </div>
               <div type="div3">
                  <head>Unde ni sunt visătorii? </head>
                  <lg>
                     <l>Nu știu, e melancolia secolului care moare,</l>
                     <l>Umbra care ne îneacă la un asfințit de soare,</l>
                     <l>Sau decepția, durerea luptelor de mai-nainte,</l>
                     <l>Doliul ce se exală de pe-atâtea mari morminte,</l>
                     <l>Răspândindu-se-n viață, ca o tristă moștenire,</l>
                     <l>Umple sufletele noastre de-ntuneric și mâhnire,</l>
                     <l>Și împrăștie în lume o misterioasă jale,</l>
                     <l>Parc-ar sta să bată ceasul stingerii universale;</l>
                  </lg>
                  <lg>
                     <l>Căci mă-ntreb, ce sunt aceste vaiete nemângâiate,</l>
                     <l>Ce-i acest popor de spectri cu priviri întunecate,</l>
                     <l>Chipuri palide de tineri osteniți pe nemuncite,</l>
                     <l>Triști poeți ce plâng și cântă suferinți închipuite,</l>
                     <l>Inimi lașe, abătute, făr-a fi luptat vrodată,</l>
                     <l>Și străine de-o simțire mai înaltă, mai curată!</l>
                     <l>Ce sunt brațele acestea slabe și tremurătoare?</l>
                     <l>Ce-s acești copii de ceară fructe istovite-n floare?...</l>
                  </lg>
                  <lg>
                     <l>Și în bocetul atâtor suflete descurajate,</l>
                     <l>Când, bolnavi, suspină barzii pe-a lor lire discordate,</l>
                     <l>Blestemând deșertul lumii ș-al vieții, în neștire,</l>
                     <l>Când își scaldă toți în lăcrimi visul lor de nemurire,</l>
                     <l>Tu, artist, stăpânitorul unei limbi așa divine,</l>
                     <l>Ce-ai putea să ne descoperi, ca un făcător de bine,</l>
                     <l>Orizonturi largi ș-atâtea frumuseți necunoscute,</l>
                     <l>Te mai simți atras s-aluneci pe aceleași căi bătute,</l>
                     <l>Să-ți adormi și tu talentul cu-al dezgustului narcotic,</l>
                     <l>Ca în propria ta țară să te-arăți străin, exotic?...</l>
                     <l>Cum, când ești așa de tânăr, e o glorie a spune</l>
                     <l>C-ai îmbătrânit și sila de viață te răpune,</l>
                     <l>Că nimic pe lumea asta să te miște nu mai poate,</l>
                     <l>Că te-ai zbuciumat zadarnic și te-ai săturat de toate?</l>
                  </lg>
                  <lg>
                     <l>Știi tu încă ce-i viața? Ai avut tu când pătrunde,</l>
                     <l>Nu problemele ei vaste, încâlcite și profunde,</l>
                     <l>Dar un tremurat de suflet, licărirea ta de-o clipă,</l>
                     <l>Când atâtea-ți schimbă vremea c-o bătaie de aripă,</l>
                     <l>În vertiginosul haos de priveliști, ce te-nșală,</l>
                     <l>Sub imensa și eterna armonie generală?...</l>
                  </lg>
                  <lg>
                     <l>Ești de-abia în pragul lumii. Ți-i așa de sprinten gândul.</l>
                     <l>Câte n-ar ști el să prindă în viață aruncându-l!</l>
                     <l>Câte frumuseți ascunse vi s-arată numai vouă,</l>
                     <l>Fericiți poeți: natura, lumea pururea e nouă!</l>
                     <l>Pe sub ochii tăi tablouri lunecă strălucitoare,</l>
                     <l>Glasuri, și colori, și forme tu le lași să se strecoare,</l>
                     <l>Legănând a tale gânduri adormite, ca pe-o apă,</l>
                     <l>Când atâtea adevăruri nerostite încă-ți scapă!</l>
                     <l>Știu. Am fost și eu ca tine amăgit să cred că-n artă</l>
                     <l>Pot să trec la nemurire cu revolta mea deșartă;</l>
                     <l>Și cu lacrimi stoarse-n silă nu mi-aș mai aduce-aminte</l>
                     <l>Am bocit și eu... nimicuri, ce-mi păreau pe-atuncea sfinte!...</l>
                  </lg>
                  <lg>
                     <l>Dar când m-am uitat în juru-mi ș-am văzut că e o boală,</l>
                     <l>Și că toți începătorii, de abia scăpați din școală,</l>
                     <l>Ofiliți în floarea vârstei de-un dezgust molipsitor,</l>
                     <l>Își zădărnicesc puterea, focul tinereții lor,</l>
                     <l>Ca să legene-n silabe, pe tiparele găsite,</l>
                     <l>Desperări de porunceală și dureri închipuite,</l>
                     <l>Când am înțeles c-aceasta e o modă care soarbe</l>
                     <l>Seva tinereții noastre, am zis gândurilor oarbe,</l>
                     <l>Ce-și roteau peste morminte zborul lor de lilieci,</l>
                     <l>Să s-abată lăsând morții în odihna lor de veci,</l>
                     <l>Și din florile vieții să aleagă și s-adune</l>
                     <l>În nepieritorul fagur adevăr și-nțelepciune!</l>
                     <l>Câte nu-s de scris pe lume! Câte drame mișcătoare</l>
                  </lg>
                  <lg>
                     <l>Nu se pierd nepovestite, în năprasnica vâltoare</l>
                     <l>A torentelor vieții! Câți eroi, lipsiți de slavă,</l>
                     <l>Nu dispar în lupta asta nesfârșită și grozavă!</l>
                     <l>Și, sub vijelia soartei, câte inimi asuprite,</l>
                     <l>Câți martiri pe cari vremea și uitarea îi înghite!</l>
                  </lg>
                  <lg>
                     <l>Și când lumea asta toată e o veșnică mișcare,</l>
                     <l>Unde cea mai mică forță împlinește o chemare,</l>
                     <l>Și când vezi pe-ai tăi cum sufăr, cum se zbuciumă și luptă</l>
                     <l>În campania aceasta mare și neîntreruptă,</l>
                     <l>Tu, departe de primejdii, razna ca un dezertor,</l>
                     <l>Să arunci celor ce-așteaptă de la tine-un ajutor,</l>
                     <l>Jalea și descurajarea cântecului tău amar,</l>
                     <l>Și să-ți cheltuiești puterea celui mai de seamă dar,</l>
                     <l>Ca să-i faci mai răi pe oameni, și mai sceptici, și mai triști?</l>
                     <l>Asta vi-i chemarea sfântă de profeți și de artiști?...</l>
                     <l>Unde ni-s entuziaștii, visătorii, trubadurii,</l>
                     <l>Să ne cânte rostul lumii și splendorile naturii?</l>
                     <l>Unde ni-s sămănătorii generoaselor cuvinte,</l>
                     <l>Magii ocrotiți de stele, mergătorii înainte,</l>
                     <l>Sub credințele sfărâmate și sub pravilele șterse</l>
                     <l>Îngropând vechea durere, cu-al lor cântec să reverse</l>
                     <l>Peste inimile noastre mângâiere și iubire,</l>
                     <l>Și cuvântul lor profetic, inspirata lor privire,</l>
                     <l>Valurile de-ntuneric despicându-le în două,</l>
                     <l>Splendidă-naintea noastră să ne-arate-o lume nouă!</l>
                  </lg>
               </div>
               <div type="div3">
                  <head>Nehotărâre... </head>
                  <lg>
                     <l>Ce proști mai suntem amândoi!</l>
                     <l>Comori de plăceri dorm în noi,</l>
                     <l>Și cum le-ar putea deștepta</l>
                     <l>O clipă din dragostea ta!</l>
                     <l>E oare-o virtute-a răbda? ...</l>
                     <l>Cu zâmbetul tău mă-nfiori,</l>
                     <l>Stăpâna atâtor comori:</l>
                     <l>Eu știu că mi-ai da, dac-aș cere,</l>
                     <l>Tu știi c-aș primi, de mi-ai da,</l>
                     <l>Și totuși răbdăm în tăcere,</l>
                     <l>Privind cum viața se trece</l>
                     <l>Pustie, și tristă, și rece.</l>
                  </lg>
                  <trailer>Vieața, an II, nr 4, 5 martie 1895</trailer>
               </div>
               <div type="div3">
                  <head>În iuliu </head>
                  <lg>
                     <l>Orașul doarme-n miezul zilei,</l>
                     <l>Mocnit, subt arșița de vară;</l>
                     <l>Pustii sunt străzile și mute —</l>
                     <l>Un cimitir într-o Sahară.</l>
                     <l>Iar noi, pîndind mișcarea vremii</l>
                     <l>Pe călendarul din părete,</l>
                     <l>Cătăm la zilele de vară</l>
                     <l>Cum trec de goale și încete,</l>
                     <l>Și-n aerul închis, fierbinte,</l>
                     <l>Ce-l vezi cum tremură în soare,</l>
                     <l>Tînjim de dorul altor locuri,</l>
                     <l>Ca niște păseri călătoare.</l>
                  </lg>
                  <lg>
                     <l>Ce mîndru-i satu-n care doarme</l>
                     <l>Copilăria mea-ngropată...</l>
                     <l>Mi s-ar părea un vis, iubito,</l>
                     <l>Cu tine să-l mai văd o dată.</l>
                  </lg>
                  <lg>
                     <l>Haidem, cîmpiile ne-așteaptă</l>
                     <l>Cu flori și cu covoare-ntinse;</l>
                     <l>Sub straja dealurilor nalte</l>
                     <l>Dorm șesuri leneșe și linse</l>
                     <l>Ca netezișul unei ape,</l>
                     <l>Și lanuri lungi de grîne coapte</l>
                     <l>Sclipesc ca aurul în soare.</l>
                     <l>Domnește-o liniște de noapte</l>
                     <l>Peste-ntunericul de codru:</l>
                     <l>Copacii somnoroși ne cheamă,</l>
                     <l>S-acopere iubirea noastră</l>
                     <l>Sub parfumata lor maramă.</l>
                     <l>Acolo-s visuri fericite,</l>
                     <l>Răcoare și singurătate:</l>
                     <l>Culcați sub strășini largi de ramuri,</l>
                     <l>În adîncimi întunecate,</l>
                     <l>Vom asculta orga pădurii —</l>
                     <l>Foșnitul frunzelor în vînt;</l>
                     <l>Viața, gîndurile noastre</l>
                     <l>Ni s-or părea un basmu sfânt !</l>
                  </lg>
                  <trailer>Publicată în <hi rend="italic">Vieața</hi>, an II, nr. 5, 12 martie 1895</trailer>
               </div>
               <div type="div3">
                  <head>Tactică... </head>
                  <lg>
                     <l>...De ce-mi stai pururea în cale,</l>
                     <l>Cu-același aer trist, pierdut?</l>
                     <l>Ce vânt vrăjmaș te-a abătut</l>
                     <l>Și de ai tăi te-a rătăcit?</l>
                     <l>E-atâta-ntunecată jale</l>
                     <l>În tremurul privirii tale,</l>
                     <l>Și pari așa de ostenit!...”</l>
                  </lg>
                  <lg>
                     <l>Peste viața mea pustie,</l>
                     <l>Zvârlită-n vijelii pe veci,</l>
                     <l>Ce milă te-a cuprins să-ți pleci,</l>
                     <l>Copilă, ochii tăi frumoși?</l>
                     <l>E o cumplită nebunie</l>
                     <l>În taina care mă sfâșie...</l>
                     <l>Nu te-ncerca s-o mai descoși.</l>
                  </lg>
                  <lg>
                     <l>Pe mine-o nendurată soartă</l>
                     <l>De-a pururea m-a prigonit,</l>
                     <l>Și nimenea nu m-a iubit.</l>
                     <l>E noapte-n juru-mi și pustiu,</l>
                     <l>Și nu știu ce blestem mă poartă</l>
                     <l>Pe-o lume sarbădă și moartă,</l>
                     <l>În care n-am cerut să fiu!...</l>
                  </lg>
                  <lg>
                     <l>Vezi, tânărul știuse bine</l>
                     <l>Cum s-o aducă din cuvânt...</l>
                     <l>Plecându-și ochii în pământ</l>
                     <l>C-un lung suspin tremurător,</l>
                     <l>El aștepta... O simt cum vine:</l>
                     <l>Un pas e între ea și mine...</l>
                     <l>Cât e-ntre milă și amor.</l>
                  </lg>
                  <lg>
                     <l>* </l>
                  </lg>
                  <lg>
                     <l>Copila...-nvinsă...-nduioșată,</l>
                     <l>La piept îi cade suspinând,</l>
                     <l>Căci glasul lui, atât de blând,</l>
                     <l>A fost un cântec fermecat.</l>
                     <l>Deasupra lor luna s-arată</l>
                     <l>Frumoasă, ca nealtădată...</l>
                     <l>Ce taină mare s-a-ntâmplat?</l>
                  </lg>
                  <lg>
                     <l>Un semn, o vrajă, o poruncă...</l>
                     <l>A fost ceva nepriceput;</l>
                     <l>O vecinicie-ntr-un minut,</l>
                     <l>Căci timpul s-a oprit din zbor:</l>
                     <l>Și pe când ei s-afundă-n luncă,</l>
                     <l>Din umbră Mefisto le-aruncă</l>
                     <l>Un hohot lung pe urma lor.</l>
                  </lg>
               </div>
               <div type="div3">
                  <head>Icoane șterse </head>
                  <lg>
                     <l>Privesc de la fereastră, gânditor,</l>
                     <l>Cum soarele se lasă-n asfințit,</l>
                     <l>Deasupra lui chenarul unui nor</l>
                     <l>Cu aur și rubin pare tivit.</l>
                  </lg>
                  <lg>
                     <l>Albastrul cerului acolo-i șters;</l>
                     <l>Din nor bizare forme se desfac...</l>
                     <l>Cum le-aș așterne-n ritmul unui vers!</l>
                     <l>Dar se topesc... Acum, parcă-i un drac,</l>
                  </lg>
                  <lg>
                     <l>În haină de argint înfășurat,</l>
                     <l>Stă drept și ține-n mână un stindard.</l>
                     <l>Acu-i un urs... dar iată... s-a schimbat...</l>
                     <l>I-un popă pletele-ncâlcite-i ard.</l>
                  </lg>
                  <lg>
                     <l>O clipă-l văd cu brațele în sus,</l>
                     <l>Dar flacările lacome-l cuprind,</l>
                     <l>Un nor de praf se-nalță la apus,</l>
                     <l>Încet a nopții umbre se întind...</l>
                  </lg>
                  <lg>
                     <l>În pacea asta sfântă din amurg</l>
                     <l>Ce trist lucesc a cerului făclii!</l>
                     <l>Iar clipele vieții mele curg</l>
                     <l>Din ce în ce mai reci și mai pustii.</l>
                  </lg>
               </div>
               <div type="div3">
                  <head>Pocăința</head>
                  <lg>
                     <l>Daniil, bătrînul stareț, </l>
                     <l>Șade-n jețu-i, răsturnat, </l>
                     <l>Chipul lui îmbracă umbra </l>
                     <l>Gîndurilor ce-l străbat, — </l>
                  </lg>
                  <lg>
                     <l>Și cum stă, în rasa-i lungă, </l>
                     <l>Cuvios și neclintit, — </l>
                     <l>În tăcerea asta sfîntă, </l>
                     <l>Ai jura că-i zugrăvit...</l>
                  </lg>
                  <lg>
                     <l>Numai dreapta lui, a lene </l>
                     <l>Răzemată pe spătar, </l>
                     <l>Cum ar bate tactul vremii, </l>
                     <l>Se clintește-ncet și rar: </l>
                  </lg>
                  <lg>
                     <l>Printre degetele-i slabe, </l>
                     <l>Țăcănind cad somnoros, </l>
                     <l>Din șiragul de mătănii, </l>
                     <l>Boabele de chiparos. </l>
                  </lg>
                  <lg>
                     <l>Și, în ritmul lor, trec umbre — </l>
                     <l>Amintiri din vremuri vechi, — </l>
                     <l>Glasuri, vuete de clopot </l>
                     <l>Îi răsună în urechi. </l>
                  </lg>
                  <lg>
                     <l>Și ce haos, ce amestec </l>
                     <l>De vedenii și-ntîmplări! </l>
                     <l>Se frămînt-o lume-n minte-i</l>
                     <l>Ca-n adîncul unei mări: </l>
                  </lg>
                  <lg>
                     <l>Chiote de veselie, </l>
                     <l>Țupăeli de oameni beți — </l>
                     <l>Stricăciunea și desfrîul </l>
                     <l>Unei lacome vieți; </l>
                  </lg>
                  <lg>
                     <l>Înhăitări de crai dezmetici, </l>
                     <l>Trupuri goale de femei, </l>
                     <l>Ce-au hulit pe născătoarea </l>
                     <l>Ș-au scuipat în fața ei; </l>
                  </lg>
                  <lg>
                     <l>Gemete și chipuri slabe </l>
                     <l>De călugări chinuiți; </l>
                     <l>Aur stors din suferința </l>
                     <l>Celor proști și umiliți; </l>
                  </lg>
                  <lg>
                     <l>Răfuieli cu Economul: </l>
                     <l>„Gherasime, rău te porți!”</l>
                     <l>Unde-i partea mea din mese </l>
                     <l>Și din leafa celor morți?</l>
                  </lg>
                  <lg>
                     <l>Mie nu-mi plac hrăpitorii... </l>
                     <l>Ce-ți faci cruce? Nu știu eu, — </l>
                     <l>Vinde sfintele odoare</l>
                     <l>Și plătește-mi ce-i al meu...</l>
                  </lg>
                  <lg>
                     <l>Dar ce guri de foc se cască! </l>
                     <l>Vai, gheena s-a deschis... </l>
                     <l>Daniile, ia-ți ceaslovul </l>
                     <l>Și mai zi un paraclis! </l>
                  </lg>
                  <lg>
                     <l>Slăbănog, îngenuchiază </l>
                     <l>Și, cu mîinile la piept </l>
                     <l>Cată-nfricoșat la slava </l>
                     <l>Celui milostiv și drept: </l>
                  </lg>
                  <lg>
                     <l>„Doamne, gura-mi păcătoasă </l>
                     <l>Nu-ndrăznește-a te ruga, — </l>
                     <l>Ca un făcător de rele </l>
                     <l>Tremur înaintea ta. </l>
                  </lg>
                  <lg>
                     <l>Întinat îmi este trupul, </l>
                     <l>Sufletul nelegiuit; </l>
                     <l>Și cu gîndul, și cu vorba, </l>
                     <l>Și cu fapta am greșit. </l>
                  </lg>
                  <lg>
                     <l>Însă mila ta e mare, </l>
                     <l>Ești a toate iertător...</l>
                     <l>Nu lăsa în rătăcire </l>
                     <l>Și în stricăciuni să mor. </l>
                  </lg>
                  <lg>
                     <l>Ci cu duhul gurii tale</l>
                     <l>Suflă, să mă izbăvești, </l>
                     <l>Lămurindu-mi trupul, mintea,</l>
                     <l>De-ntinările lumești. </l>
                  </lg>
                  <lg>
                     <l>Știutorule de inimi. </l>
                     <l>Ia aminte spre cel rău; </l>
                     <l>Tinde-mi mîna nevăzută </l>
                     <l>Dintru sfînt lăcașul tău, </l>
                  </lg>
                  <lg>
                     <l>Și mă smulge, ca pe vameș. </l>
                     <l>Din cumplitul meu păcat</l>
                     <l>Căci la tine mîntuirea </l>
                     <l>Și limanul meu îl cat!...” </l>
                  </lg>
                  <lg>
                     <l>Tremură bătrînul stareț </l>
                     <l>Și, cu fața la pămînt, </l>
                     <l>Stă în taină și cerșește </l>
                     <l>Îndurarea celui sfînt.</l>
                  </lg>
                  <lg>
                     <l>........................</l>
                  </lg>
                  <lg>
                     <l>Daniile, Daniile, </l>
                     <l>Mult ai rîs ș-ai huzurit </l>
                     <l>Unde-i rumăna Glafira </l>
                     <l>Să te vad-așa smerit!</l>
                  </lg>
               </div>
               <div type="div3">
                  <head>Din depărtare </head>
                  <lg>
                     <l>M-am regăsit. Ce dor mi-era de mine — </l>
                     <l>Copilul visător de altă dată! </l>
                     <l>Mă simt plutind — privirea mea 'nsetată </l>
                     <l>Se pierde 'n orizonturi largi, senine. </l>
                  </lg>
                  <lg>
                     <l>De-acum, ispititori în van mai cată </l>
                     <l>Viclenii ochi... îi știu atît de bine! </l>
                     <l>O, nu mai tremur cînd mă uit la tine, </l>
                     <l>Și azi te iert, căci rana-i vindecată.</l>
                  </lg>
                  <lg>
                     <l>Iar visul tău — ca pînza Penelopii — </l>
                     <l>Se țese ziua, noaptea se distramă... </l>
                     <l>Noian de întuneric ne desparte! </l>
                  </lg>
                  <lg>
                     <l>Zădarnic zîmbitoare te apropii, </l>
                     <l>Și glasul tău tremurător mă chiamă — </l>
                     <l>Tot mai străină'mi ești — tot mai departe...</l>
                  </lg>
               </div>
            </div>
         </div>
         <div type="div1">
            <head>În volume</head>
            <div type="div2">
               <div type="div3">
                  <head>Păcatul</head>
                  <lg>
                     <l>Păcătuit-a omul în vremuri fericite,</l>
                     <l>Când nu-i lipsea nimica, nici hrană, nici odihnă,</l>
                     <l>Când n-avea a se teme de zile amărâte,</l>
                     <l>Când roabă-i era lumea și el domnea în tihnă.</l>
                  </lg>
                  <lg>
                     <l>Pământul, încă proaspăt, pătatu-s-a de sânge</l>
                     <l>Când lumea era largă și oamenii puțini,</l>
                     <l>Când nimenea, sub soare, n-avea de ce se plânge,</l>
                     <l>Când cerul n-avea trăsnet și nici pământul spini.</l>
                  </lg>
                  <lg>
                     <l>Și vreți ca astăzi omul să nu păcătuiască?</l>
                     <l>Când grijile-l apasă, nevoile-l muncesc,</l>
                     <l>Când el se vede-n lume menit să pătimească,</l>
                     <l>Când rălele-l frământă, și poftele-l robesc!</l>
                  </lg>
                  <lg>
                     <l>Și vreți să n-avem Caini, când e nepotrivire,</l>
                     <l>Și ură și cruzime în neamul omenesc,</l>
                     <l>Când neagra dușmănie și lacoma râvnire</l>
                     <l>De-a pururea-ncuibate în inimi clocotesc!</l>
                  </lg>
                  <lg>
                     <l>Nu, nu; din nopți pierdute în vremuri depărtate</l>
                     <l>Blăstemul stă pe oameni, în veci vor suferi,</l>
                     <l>Și râvna, și ispita, și negrele păcate</l>
                     <l>Născutu-s-au cu lumea, cu lumea vor pieri!</l>
                  </lg>
               </div>
               <div type="div3">
                  <head>Ieri, azi, mâine</head>
                  <lg>
                     <l>Ieri!... cenușa ce păstrează forma încă neschimbată,</l>
                     <l>Din ce-a ars în focul vremii; lacrima deja uscată,</l>
                     <l>Sau un zâmbet de pe buze, spulberat de-al sorții vânt;</l>
                     <l>Ieri... poveste, cu eroii oase putrede-n mormânt.</l>
                  </lg>
                  <lg>
                     <l>Astăzi?... lampă ce se stinge, stea plecată spre-asfințit,</l>
                     <l>Visuri nebătute încă de-al ursitei vânt cumplit,</l>
                     <l>Piscul nalt, pe care dorul, vânător, stă și pândește</l>
                     <l>Țărmul unde amintirea cu dorința se-ntâlnește.</l>
                  </lg>
                  <lg>
                     <l>Mâini?... o strângere din umeri a enigmei întrebate;</l>
                     <l>Rai sau iad, în care ochiul niciodată nu străbate,</l>
                     <l>Cui de aninat speranțe, prunc ce nu poate grăi.</l>
                     <l>Mâine... mâine, cine știe câți din noi vom mai trăi!</l>
                  </lg>
               </div>
               <div type="div3">
                  <head>Pe deal</head>
                  <lg>
                     <l>Pe cer câțiva nouri încă, palizi, zdrențuiți de soare,</l>
                     <l>Se topesc ca fulgii iernii, pe pământ umbra lor moare.</l>
                     <l>Sus nemărginire-albastră, jos e mărginitul verde.</l>
                     <l>În potop de umbră satul, sub copaci stufoși, se pierde.</l>
                     <l>Stâncile își scot din dealuri a lor frunți îmbătrânite;</l>
                     <l>Iar pe vale-și duce gârla undele-i neliniștite.</l>
                     <l>Stânca zice gârlei: Spune-mi, pentru ce ești trecătoare?</l>
                     <l>Pentru ce, și zi și noapte, și pe lună și pe soare,</l>
                     <l>De al vremii bici gonită, tu alergi neîncetat?</l>
                     <l>Nu vezi eu cum râd de vreme și de zboru-i necurmat?</l>
                     <l>Ea mă bate cu aripa-i, bici cu plumb în vârf, și eu</l>
                     <l>Dorm pe căpătâi de veacuri, pacinică, ca Dumnezeu!</l>
                     <l>   Tu, răspunde gârlă stâncei, tu ai somnul drept ursită,</l>
                     <l>Eu în mine port viață. Dormi. Eu sunt neadormită!</l>
                     <l>Și port grai în a mea undă, și din leagăn la mormânt</l>
                     <l>Merg, și-n mersul meu spun lumii că-i cumplit al vremii zbor,</l>
                     <l>Că-s zădărnicii, nimicuri toate câte-s pe pământ,</l>
                     <l>Și că totu-i trecător!</l>
                  </lg>
               </div>
               <div type="div3">
                  <head>Luna și noaptea </head>
                  <div type="div4">
                     <head>Luna</head>
                     <lg>
                        <l>Noapte, tu ești sclava neagră a veciei, iară eu</l>
                        <l>Sunt regină. De pe tronul întunericului tău,</l>
                        <l>Revărs valuri de lumină; ș-un popor întreg de stele</l>
                        <l>Furnică-n razele mele.</l>
                     </lg>
                     <lg>
                        <l>Fără mine, neștiută, vecinic ai fi pribegit,</l>
                        <l>Ca un ghem de întuneric dat de-a dura-n nesfârșit.</l>
                        <l>Umilită, pleacă-ți fruntea și-naintea mea te-nchină.</l>
                        <l>Noapte, sunt a ta regină.</l>
                     </lg>
                  </div>
                  <div type="div4">
                     <head>Noaptea</head>
                     <lg>
                        <l>Lună, tu ești sclava albă, fulg ursit în veci să meargă.</l>
                        <l>Eu, mai veche decât vremea, și decât lumea mai largă,</l>
                        <l>Neclintită-s, și nici cuget că-n cuprinsul țării mele</l>
                        <l>Furnică popor de stele.</l>
                     </lg>
                     <lg>
                        <l>Și de n-aș fi eu să-mbrobod fața ta-n ștergar cernit,</l>
                        <l>Dacă n-aș fi-ntunecoasă, tu în veci n-ai fi lucit.</l>
                        <l>În genunchi dar, a mea poală pleacă-te a-mi săruta,</l>
                        <l>Lună, sunt regina ta!</l>
                     </lg>
                  </div>
               </div>
               <div type="div3">
                  <head>Dormi în pace </head>
                  <lg>
                     <l>Dormi, iubito, dormi în pace. N-am venit să-ți tulbur somnul,</l>
                     <l>Nici să plâng... La ce-am mai plânge pe-adormiții întru Domnul!</l>
                     <l>Am venit să cuget. Uite, nicăiri nu pot mai bine</l>
                     <l>Gândurile să-mi desfășur, și să stau la sfat cu mine</l>
                     <l>În mai bun răgaz. Aicea, simt că-s mult mai înțelept,</l>
                     <l>Ș-ale lumii toate parcă le văd limpede și drept.</l>
                     <l>Cât de clare mi se-nșiră toate din trecut, în minte,</l>
                     <l>Când de-a crucii muche rece îmi lipesc tâmpla fierbinte.</l>
                  </lg>
                  <lg>
                     <l>. . . . . . . . . . . . . . . . . . . . . . .</l>
                  </lg>
                  <lg>
                     <l>E uscat-acuma țărna ce te copere, și mie</l>
                     <l>Parcă tot nu-mi vine-a crede că ești dusă pe vecie.</l>
                     <l>Uneori te țin departe și mă-ntreb de ce nu-mi scrii...</l>
                     <l>Dornic căutând în cale-ți, parcă tot aștept să-mi vii.</l>
                     <l>A, cât de pustie-i lumea și viața fără tine!</l>
                  </lg>
                  <lg>
                     <l>Câteodată, stând aicea, la mormântul tău, îmi vine</l>
                     <l>Ca o furie nebună. Ș-aș voi atunci, aproape,</l>
                     <l>Față-n faț-acolea, lângă piatra astei triste groape,</l>
                     <l>Să-mi descind-acela care, cu puternica lui dreaptă,</l>
                     <l>Lumile le cârmuiește, și-n văzduh astrii îndreaptă,</l>
                     <l>Și eu, viermele din tină,</l>
                     <l>Să-i cer astfel socoteală lui, izvorul de lumină:</l>
                     <l>Doamne, dacă nu se mișcă nici un pai de pe pământ</l>
                     <l>Fără știrea și voința ta, și dac-al tău cuvânt</l>
                     <l>Este singura poruncă cărei toate se supun;</l>
                     <l>Dacă tu ești drept, puternic și nemărginit de bun,</l>
                     <l>Spune, pentru ce adesea lovitura ta-i nedreaptă?</l>
                     <l>Pentru ce ne surpi credința-n judecata ta-nțeleaptă?</l>
                  </lg>
                  <lg>
                     <l>De ce fulger cazi pe-un templu, spinteci bolta ta sfințită</l>
                     <l>Și în țăndări crăpi icoana Maicii Domnului, trăsnită?</l>
                     <l>De ce-așterni omătul iernei peste floarea lui april</l>
                     <l>Ș-un lințoliu pe obrazul visătorului copil?</l>
                     <l>Pentru ce iai două inimi, căror tată zici că ești,</l>
                     <l>Și, topindu-le în focul tinereții, le ursești</l>
                     <l>Dor cu dor să-și împletească, prinse-n dragoste nebună,</l>
                     <l>Și când se iubesc mai dulce și-și fac visuri împreună,</l>
                     <l>Din senin îți vine-o toană: zvârli țărâna peste una,</l>
                  </lg>
                  <lg>
                     <l>
                        <hi rend="italic">Iar pe cea stingheră neagra jale pentru totdeauna!</hi>
                     </l>
                     <l>. . . . . . . . . . . . . . . . . . . . . . .</l>
                     <l>
                        <hi rend="italic">Doamne, iartă-i pe aceia cari-ncep să se-ndoiască.</hi>
                     </l>
                  </lg>
                  <lg>
                     <l>Sunt dureri prea grele-adesea pentr-o inim-omenească!</l>
                     <l>O, de-ai ști cât am iubit-o și cât sufăr, m-ai ierta</l>
                     <l>Că-ntr-un timp pierdui credința în dumnezeirea ta!</l>
                  </lg>
                  <lg>
                     <l>Era tânără, frumoasă. Vai, și cum o mistuise</l>
                     <l>Boala. Parc-o văd, când mâna-i slabă întinzându-mi zise:</l>
                     <l>Ce te uiți așa la mine... M-am făcut urâtă... știu!</l>
                     <l>Și-ncepu să plângă,-ntr-însa plânsul doar mai era viu!</l>
                     <l>Ochii mari, dar stinși, sub alba-i frunte i se adâncise,</l>
                     <l>Și pe vinetele-i buze un surâs încremenise.</l>
                  </lg>
                  <lg>
                     <l>Cum părea de-mbătrânită-n nemblânzita morții gheară!</l>
                     <l>Când, sub galbena lumină a unei făclii de ceară,</l>
                     <l>Își da duhul, liniștită, ca un Mesia pe cruce,</l>
                     <l>Am simțit atuncea, Doamne, că din suflet mi se duce</l>
                     <l>Pân și drojdia credinței ce-o purtam ființei tale.</l>
                     <l>Și mi-am zis: Desigur, pasul pe-a vieții noastre cale</l>
                     <l>Nimeni alt nu ni-l îndreaptă: dumnezei ne suntem noi.</l>
                     <l>Lumea asta-mbătrânită în mizerii și nevoi</l>
                  </lg>
                  <lg>
                     <l>Singură se cârmuiește. Piatră, floare, astru, om,</l>
                     <l>Toate-au izvorât, în noaptea vremilor, dintr-un atom,</l>
                     <l>Rând pe rând, una din alta, fără știrea nimănui.</l>
                     <l>Tot ce Biblia ne cântă decât o poveste nu-i.</l>
                     <l>Iehova, erou din basmul Bibliei iadul cu munci,</l>
                     <l>Îngeri, rai... o-nchipuire!...</l>
                     <l>    Astfel cugetam atunci.</l>
                     <l>Dar, când părăsii odaia plină de înghețul morții</l>
                     <l>Și ieșii sub minunata boltă înstelat-a nopții,</l>
                     <l>Luna galeșă-n văzduhuri, de a pururi plutitoare,</l>
                     <l>Revărsa atâta farmec, și-n așa sfântă splendoare</l>
                     <l>S-arăta vederii mele, că mă-nfiorai deodată</l>
                     <l>Și-mi zisei: E cu putință să fim tot dintr-o bucată?</l>
                     <l>Eu clipa de lut, și dânsa veșnicia de lumină!</l>
                     <l>Eu urăsc și plâng, ea trece zâmbitoare și senină...</l>
                     <l>Eu mă târâi prin noroaie, ea plutește-n cer albastru...</l>
                     <l>Câtă depărtare, Doamne, de la vierme pân la astru!</l>
                     <l>Dar cum lunecă prin stele, fără să le-atingă?... Cine</l>
                  </lg>
                  <lg>
                     <l>
                        <hi rend="italic">Mân-atâtea lumi, cu pază, pe cărările senine?</hi>
                     </l>
                     <l>. . . . . . . . . . . . . . . . . . . . .</l>
                     <l>
                        <hi rend="italic">A, ce mic, și ce netrebnic m-am simțit atunci-naintea</hi>
                     </l>
                  </lg>
                  <lg>
                     <l>Marii străluciri ce-n raze-i inima-mi scălda și mintea!</l>
                     <l>Și adânc smerit, cucernic, pocăit în fața lunii,</l>
                     <l>Slavă și-nchinare-adus-am bunului stăpân al lumii.</l>
                  </lg>
                  <lg>
                     <l>Dormi, iubito, dormi în tihnă. N-am venit să-ți tulbur somnul.</l>
                     <l>Am venit să-mi plec genunchii ș-a mea inimă spre Domnul.</l>
                  </lg>
               </div>
               <div type="div3">
                  <head>La vatra rece</head>
                  <div type="div4">
                     <head>I</head>
                     <lg>
                        <l>Oblonitu-mi-a fereasta</l>
                        <l>Gerul, cu-a lui flori de gheață,</l>
                        <l>Și, în toată casa asta,</l>
                        <l>Eu sunt singura viață.</l>
                     </lg>
                     <lg>
                        <l>Dac-ar fi un foc în sobă,</l>
                        <l>Mi-ar părea că suntem doi,</l>
                        <l>Aș mai sta cu el de vorbă,</l>
                        <l>Mai uitând cele nevoi;</l>
                     </lg>
                     <lg>
                        <l>Ne-am pricepe-nde noi plânsul,</l>
                        <l>Eu cenușă el scântei,</l>
                        <l>Câte nu mi-ar spune dânsul</l>
                        <l>Din poveștile cu zmei!</l>
                     </lg>
                     <lg>
                        <l>Anevoie vremea trece</l>
                        <l>Când urâtul greu te-apasă.</l>
                        <l>Ce ursuză-i vatra rece!</l>
                        <l>Parc-aș sta c-un mort în casă.</l>
                     </lg>
                  </div>
                  <div type="div4">
                     <head>II</head>
                     <lg>
                        <l>Se aude-n horn nebunul</l>
                        <l>Viscol, aprig vâjiind,</l>
                        <l>Și din strășini, câte unul,</l>
                        <l>Cum cad țurțurii plesnind;</l>
                     </lg>
                     <lg>
                        <l>Sună-n crengile lovite</l>
                        <l>Uscat zgomot ca de oase,</l>
                        <l>Și vârtejuri, repezite,</l>
                        <l>Bat în ușă mânioase.</l>
                     </lg>
                     <lg>
                        <l>Se arată-n neguri luna,</l>
                        <l>Albe stelele sclipind;</l>
                        <l>Și de ger s-aud întruna</l>
                        <l>În pod corzile trosnind.</l>
                     </lg>
                     <lg>
                        <l>Mi-ar prii, pe-o așa iarnă,</l>
                        <l>O-mpietrită amorțire</l>
                        <l>Îndelung să mi s-aștearnă</l>
                        <l>Peste cuget și simțire</l>
                     </lg>
                     <lg>
                        <l>Să adorm, capul să-mi scutur</l>
                        <l>De povoara cugetării...</l>
                        <l>Cât aș da să văd un flutur</l>
                        <l>Tăind para lumânării!</l>
                     </lg>
                  </div>
               </div>
               <div type="div3">
                  <head>Din prag </head>
                  <lg>
                     <l>O, dar e mișelnic lucru singur zilele să-ți curmi!</l>
                     <l>Ce cumplit îmi vânturi mintea, și cu ce-ndârjire-mi scurmi</l>
                     <l>Noaptea gândurilor mele, Moarte, când îți stau în față!</l>
                     <l>Simt că-nnebunesc... Mă turburi. Fugi cu neagra ta povață.</l>
                     <l>Înțeleg, împărăția ta, cu veșnica-i odihnă,</l>
                     <l>Este singura-mi scăpare. O să fiu acolo-n tihnă:</l>
                     <l>Nici urât, nici dor; nici cobea neprielnicelor gânduri</l>
                     <l>N-or mai răscoli cenușa rece, țintuită-n scânduri.</l>
                     <l>În sicriu dormi somn de piatră. Nici un zgomot, nici o grijă;</l>
                     <l>Viermii nu te mai întreabă de-ai fost aur, de-ai fost schijă,</l>
                     <l>Cap de geniu, ori de vită tot o hârcă scofâlcită,</l>
                     <l>Goală, batjocoritoare gură, pururea rânjită.</l>
                     <l>Ș-o să dorm, în întuneric și în liniște eternă.</l>
                     <l>N-o să-mi pese căpătăiul de-mi va fi pietroi, ori pernă.</l>
                     <l>De-mi va putrezi sicriul și găteala de pe mine,</l>
                     <l>Pentru galbenele-mi oase nu va fi nici rău, nici bine.</l>
                     <l>Neastâmpărații șoareci dacă-n capul meu și-or face</l>
                     <l>Cuib, nesupărați de nimeni, vor petrece-acolo-n pace.</l>
                     <l>Poate-o lacrimă, pe piatra ce-mi va coperi mormântul,</l>
                     <l>Va cădea din ochii mamei, poate scutura-va vântul</l>
                     <l>Mâțișorii vrunei sălcii peste groapa mea totuna.</l>
                     <l>Plâns de mamă, plâns de creangă... tot nimic eu nu voi ști,</l>
                     <l>Fie că-n senin ori nouri va sta soarele ori luna,</l>
                     <l>Fie că va da zăpadă, ori că iarba va-nverzi.</l>
                     <l>   Fontă, tuci.</l>
                  </lg>
                  <lg>
                     <l>Însă, uite, mă-nspăimântă întunericul de veci,</l>
                     <l>Nentreruperea acestei liniști împietrite, reci:</l>
                     <l>Să nu mai revin în viață niciodată?... Niciodată?...</l>
                     <l>E grozavă vorba asta!... Limbă nemaidezghețată,</l>
                     <l>Humă, nemaiîncălzită de simțiri și de idei!</l>
                     <l>Nu de moarte mă cutremur, ci de veșnicia ei.</l>
                     <l>Viforoasă mi-e viața, și deșartă, și amară.</l>
                     <l>Ce trudit mă simt sub cruda suferinților povoară!</l>
                     <l>Mi-i greu capul, ca de-o noapte petrecută-ntr-o orgie.</l>
                     <l>Parc-aș fi de-un veac pe lume... O paragină pustie...</l>
                     <l>Spulberatu-mi-s-a pân și scrumul visurilor mele.</l>
                     <l>Ș-acum gândurile toate, ca de plumb, mi le simt grele.</l>
                     <l>Mi-a rămas inima rece și-mpietrită de durere,</l>
                     <l>Și mi-i silă de-un prieten, de-un cuvânt de mângâiere,</l>
                     <l>De-o privire ce-mi zâmbește veselă, de mine însumi.</l>
                     <l>Aș voi să nu-mi întrebe nimeni cugetul și plânsu-mi.</l>
                     <l>Ca un vânt printre ruine simt că-mi vâjie-ntre tâmple...</l>
                     <l>E-ntuneric și cenușă... Tot aștept să mi se-ntâmple</l>
                     <l>Vro nenorocire mare ca să mă mai miște-oleacă,</l>
                     <l>Să mai fulgere în noapte-mi, ca urâtul să-mi mai treacă.</l>
                  </lg>
                  <lg>
                     <l>Ca să mor!... Să mă întunec pe vecie?... Prea e crud.</l>
                     <l>Să nu mai gândesc nimica, nici să văd, nici să aud?</l>
                     <l>Să nu mai primesc văpaia soarelui de primăvară,</l>
                     <l>Ori să-mi răcoresc viața la un amurgit de sară,</l>
                     <l>Și s-ascult, pe gânduri, doina trișca</l>
                     <l>   de la târlă,</l>
                     <l>Sau duiosul plâns al apei șopotind noaptea pe gârlă?</l>
                     <l>. . . . . . . . . . . . . . . . . . . . . . .</l>
                     <l>A, e negrăit de lesne să-ți repezi un glonț în creier!...</l>
                  </lg>
                  <lg>
                     <l>Dar pe cer scânteie luna, dar în iarbă cânt-un greier,</l>
                     <l>    Trișcă fluier.</l>
                  </lg>
                  <lg>
                     <l>E-o mișcare, e un farmec care-n veci nu se mai curmă...</l>
                     <l>Și când te întorci și cugeți, lung privind ce lași în urmă,</l>
                     <l>Simți că nu-i chip să te saturi, c-a trăi i-o fericire.</l>
                     <l>Primești orice suferință, dar eterna nesimțire,</l>
                     <l>Nu. Durerea are-un capăt. Moartea-ți zice:</l>
                     <l>Niciodată.</l>
                     <l>Altă viață?...Altă lume?... i-o poveste minunată;</l>
                     <l>Însă, ca să-i dea crezare, în veci mintea-mi n-o să poată.</l>
                     <l>Eu o lacrimă de-aicea nu mi-aș da-o pentru toată.</l>
                     <l>Nesfârșita fericire din viața de apoi.</l>
                  </lg>
                  <lg>
                     <l>Câteva lopeți de țărnă... Rămâi țărnă și gunoi!</l>
                  </lg>
                  <lg>
                     <l>Bine e să știi, la moarte, că o dungă lași un nume,</l>
                     <l>Ca-i săpat la zidul nopții, c-ai muncit să-ți scoți în lume</l>
                     <l>Din al creierului zbucium, ca pe-un diamant, ideea.</l>
                     <l>Urma-ți fi-va cunoscută pe-unde ți-ai purtat scânteia...</l>
                     <l>Ș-o scânteie-n alergare e o rază... Mângâiere !...</l>
                     <l>Dulce-i să ți-o știi la fundul vieții pline de durere.</l>
                     <l>Ah, fugiți, gânduri nebune, soli ai negrului mormânt!</l>
                     <l>Nu mă-ndur. Pe cer sunt stele, flori și păsări pe pământ.</l>
                     <l>Ș-apoi... e mișelnic lucru singur zilele să-ți curmi...</l>
                  </lg>
                  <lg>
                     <l>Ți-i zadarnică ispita, Moarte, o, degeaba-mi scurmi</l>
                     <l>Și-mi mai vânturi mintea,-n lături, fugi cu neagra ta povață!</l>
                     <l>Înaintea morții mele moartea dragostei de viață.</l>
                  </lg>
               </div>
               <div type="div3">
                  <head>Din trecut </head>
                  <lg>
                     <l>Acum, cînd nu ne mai iubim,</l>
                     <l>Vino cu mine-n țintirim,</l>
                     <l>Acolo unde, îngropate,</l>
                     <l>Zac, coperite de uitare,</l>
                     <l>Atîtea visuri înghețate</l>
                     <l>De vreme și de nepăsare.</l>
                     <l>Căința-nlătură-ți, și vină:</l>
                     <l>Nici eu, nici tu nu ești de vină.</l>
                  </lg>
                  <lg>
                     <l>Ce de mai cruci stau pe cărare !...</l>
                     <l>Aicea-i prima sărutare:</l>
                     <l>Luna, privind cu drag a noastră</l>
                     <l>Primăvăratică iubire,</l>
                     <l>Sclipea în lumea ei albastră;</l>
                     <l>Iar noi plîngeam de fericire,</l>
                     <l>Și lăcrămile de pe față</l>
                     <l>Ni le sorbeam, cuprinși în brațe.</l>
                  </lg>
                  <lg>
                     <l>Dincoace-un dor — sigur îl știi:</l>
                     <l>E dorul celor doi copii</l>
                     <l>De-a merge-alături pe cărarea</l>
                     <l>Vieții lor, de visuri plină,</l>
                     <l>C-un singur gînd, ca-ngemănarea</l>
                     <l>A două raze de lumină.</l>
                     <l>Copiii sunt — noi amîndoi...</l>
                     <l>Ce-au dorit ei !... Ce suntem noi !</l>
                  </lg>
                  <lg>
                     <l>Dar colea,-n mai adînc mormînt,</l>
                     <l>E primul nostru jurămînt.</l>
                     <l>Tu-mi stai pe brațe visătoare,</l>
                     <l>Eu ochii dulci ți-i sărutam,</l>
                     <l>Și șoapta necuvîntătoare</l>
                     <l>A inimii ne-o ascultam...</l>
                     <l>O, sfîntă, <hi rend="italic">veșnică</hi> iubire,</l>
                     <l>Cine-ți mai știe azi de știre !</l>
                  </lg>
                  <lg>
                     <l>Alături, în adîncă pace,</l>
                     <l>Somnul fără trezire-și zace</l>
                     <l>Suspinul nostru cel dintăi,</l>
                     <l>Cu cel din urm-adio,</l>
                     <l>Cu lacrima din ochii tăi,</l>
                     <l>Ce-n veci mi-oi aminti-o,</l>
                     <l>Cu-atîtea visuri, stinse toate</l>
                     <l>Sub durerosul „nu se poate !”</l>
                  </lg>
                  <lg>
                     <l>Iar azi, simțindu-ne-amîndoi</l>
                     <l>Cu inimile reci în noi,</l>
                     <l>C-o prefăcută nepăsare</l>
                     <l>Unul la altul ne uităm;</l>
                     <l>Căci tot mai e ca o mustrare,</l>
                     <l>Ce-ascunsă-n cuget o purtăm,</l>
                     <l>Cînd, fără voie, ne gîndim</l>
                     <l>La cel trecut din țintirim.</l>
                  </lg>
                  <trailer>Publicată în <hi rend="italic">Convorbiri literare</hi>, an XVIII, nr. 1, aprilie 1884</trailer>
               </div>
               <div type="div3">
                  <head>Răspuns la o cronică rimată</head>
                  <lg>
                     <l>Așa-i: spre bolțile tăriei,</l>
                     <l>Cu jind, la ce să mai cătăm,</l>
                     <l>Când toți, sub fundul pălăriei,</l>
                     <l>Câte-un crâmpei de cer purtăm?</l>
                  </lg>
                  <lg>
                     <l>Tu zici: crâmpeile-s la fel...</l>
                     <l>Pe osebitele cărări</l>
                     <l>Toți ne-ndreptăm către un țel,</l>
                     <l>Unii pe jos alții călări.</l>
                  </lg>
                  <lg>
                     <l>E drept că-n cele patru scânduri</l>
                     <l>Prostia cea mai guralivă</l>
                     <l>Și capul cel mai dat la gânduri</l>
                     <l>Vor amuți deopotrivă.</l>
                  </lg>
                  <lg>
                     <l>Dar, pân-atunci, unul își strânge</l>
                     <l>Sub bolta lui, șirag de stele,</l>
                     <l>Altu-și mânjește, ori își frânge</l>
                     <l>Partea-i de cer în bucățele.</l>
                  </lg>
                  <lg>
                     <l>Unii în fel de fel de chipuri</l>
                     <l>Frământă tainele vieții:</l>
                     <l>Răstoarn-a mărilor nisipuri,</l>
                     <l>Străbat și scotocesc planeții,</l>
                  </lg>
                  <lg>
                     <l>Întreabă funduri de prăpăstii</l>
                     <l>Ș-ale Eghipetului mumii,</l>
                     <l>Și-n oasele fosili de bestii</l>
                     <l>Cat rostul și urzeala lumii.</l>
                  </lg>
                  <lg>
                     <l>Iar alții zilele-și petrec</l>
                     <l>În al orgiilor vârtej:</l>
                     <l>Un trai nesăbuit și sec,</l>
                     <l>Întins pe patimi ca un vrej!</l>
                  </lg>
                  <lg>
                     <l>C-o idioată nesimțire</l>
                     <l>Își râd de tot ce-i demn și sfânt</l>
                     <l>Le toacă gura în neștire,</l>
                     <l>Se bat cu morile de vânt.</l>
                  </lg>
                  <lg>
                     <l>Și pe când tu-ntr-o sferă mică,</l>
                     <l>Ca vai de lume, te strecori,</l>
                     <l>Ei strălucesc, și se ridică,</l>
                     <l>De goi ce sunt și de ușori.</l>
                  </lg>
                  <lg>
                     <l>Nimic nu pune frâu acestor</l>
                     <l>Nerușinați, terfichi limbuți,</l>
                     <l>Și, pentru ochiul lor de chestor,</l>
                     <l>Lumea e goală de virtuți!...</l>
                  </lg>
                  <lg>
                     <l>Prostii le par științi și arte,</l>
                     <l>Nebuni poeții, de legat:</l>
                     <l>Zbârnâie toți, din dible sparte,</l>
                     <l>Un cântec vechi și nesărat!...</l>
                  </lg>
                  <lg>
                     <l>Ei singuri se pricep la toate,</l>
                     <l>Ei filozofi, ei cântăreți,</l>
                     <l>Prin ei se mișc-a lumii roate,</l>
                     <l>Cu roiul spornic de vieți!</l>
                  </lg>
                  <lg>
                     <l>Și numai pentru dânși-anume</l>
                     <l>Urzit-a Dumnezeu pământul,</l>
                     <l>Cu toate câte sunt pe lume;</l>
                     <l>Și numai lor li-i dat cuvântul!</l>
                  </lg>
                  <lg>
                     <l>. . . . . . . . . . . . .</l>
                  </lg>
                  <lg>
                     <l>Acum, răspunde de socoți</l>
                  </lg>
                  <lg>
                     <l>Că ceru-i hărăzit de-a valma,</l>
                     <l>Deopotrivă pentru toți,</l>
                     <l>Ori li s-a măsurat cu palma...</l>
                  </lg>
                  <lg>
                     <l>* </l>
                  </lg>
                  <lg>
                     <l>De e, sau nu e cer, mă-ntrebi?</l>
                     <l>Ar fi nedrept să-ți spun că nu-i;</l>
                     <l>Dar fiecare-ndeosebi</l>
                     <l>Menită-și are partea lui:</l>
                  </lg>
                  <lg>
                     <l>Măreț pluti-va printre veacuri</l>
                     <l>Maestrul dulce, Eminescu,</l>
                     <l>Iar gos, cu-al lui bagaj de fleacuri,</l>
                     <l>Toncescu fi-va tot Toncescu!...</l>
                  </lg>
                  <lg>
                     <l>Căci cum să cred c-ar sta alături</l>
                     <l>Cu scumpele mărgăritare</l>
                     <l>Gunoiul ce cu scârbă-l mături</l>
                     <l>În întuneric și uitare!</l>
                  </lg>
                  <lg>
                     <l>Furlandisindu-se-n saloane,</l>
                     <l>Cu mintea stearpă și-n doi peri,</l>
                     <l>Să facă curte la cucoane</l>
                     <l>Sunt meșteri fanții-cavaleri!</l>
                  </lg>
                  <lg>
                     <l>Dar cum socoți că toți smintiții</l>
                     <l>Și trântorii de cafenele,</l>
                     <l>Înfumurați și plini de viții,</l>
                     <l>Să aib-același cer și stele</l>
                  </lg>
                  <lg>
                     <l>Cu cei ce luptă și-și adună</l>
                     <l>În fagur sfintele gândiri,</l>
                     <l>Și-și dau viața pe-o cunună</l>
                     <l>Din mâna dreptei Nemuriri?</l>
                  </lg>
                  <p rend="center">* </p>
                  <lg>
                     <l>Politici, oratori de stradă,</l>
                     <l>Stupizi, ce se socot isteți,</l>
                     <l>Fățarnici patrioți grămadă,</l>
                     <l>De vorbe goale precupeți,</l>
                  </lg>
                  <lg>
                     <l>Și literați de porunceală</l>
                     <l>Răsară-n cale-ți, cât de deși,</l>
                     <l>Tu ține însă socoteală</l>
                     <l>Că-s mulți chemați puțini aleși.</l>
                  </lg>
               </div>
               <div type="div3">
                  <head>La icoană </head>
                  <lg>
                     <l>Noaptea s-a lăsat pe vale, și cătunu-i adormit.</l>
                     <l>În bordei sărac, la vatră, suflet trist și chinuit,</l>
                     <l>Fără somn, tânăra mamă copilașu-și ține-n poală,</l>
                     <l>Și plângând îl netezește pe obrajii arși de boală.</l>
                     <l>De cu sară mititelul încetase să mai țipe:</l>
                     <l>Se ducea, văzând cu ochii, viața-i fărâmită-n clipe.</l>
                     <l>Peste ochii mari și tulburi cad pleoapele-obosite,</l>
                     <l>Somnu-l biruie adoarme. Suflări repezi, ca gonite</l>
                     <l>De al morții frig, din urmă, trec mai slabe, mai curmate...</l>
                     <l>Ea tresare; cum le-ascultă, șir de fulgeri îi străbate</l>
                     <l>Întunericul din suflet. Pe păreți, în bezna rece,</l>
                     <l>Fâlfâind ca o aripă, para focului se trece.</l>
                  </lg>
                  <lg>
                     <l>Iat-o scoborând la vale, galbenă și istovită,</l>
                     <l>Cu odorul strâns la sânu-i; cu privirea ațintită</l>
                     <l>Spre biserica cu sfânta, ea-și silește-ncetu-i pas.</l>
                     <l>De trei nopți și două zile bate drum făr de popas;</l>
                     <l>Ș-ar fi ocolit pământul făr-a se simți trudită:</l>
                     <l>Ea credea profund, orbește... Mare și nenchipuită</l>
                     <l>E credința ce-ntr-un suflet înnoptat și trist încape!</l>
                     <l>Nu se poate făcătoarea de minuni să nu mi-l scape,</l>
                     <l>Își zicea mereu în gându-i, inimă de piatră fie,</l>
                     <l>Și-ncă s-ar zdrobi de milă. Toată jalea mea pustie</l>
                     <l>Mi-oi preface-o-n rugăciune la picioarele preasfintei;</l>
                     <l>Ș-în cucernică-nchinare, și plângând sta-voi nainte-i,</l>
                     <l>Pân ce l-oi vedea din somnu-i ochii mari blând deschizându-și,</l>
                     <l>Zâmbitor cătând spre mine, și mânuțele tinzându-și...</l>
                     <l>Cum să nu-nțeleagă sfânta glasul sfintei mele plângeri?</l>
                     <l>Eu atâta am pe lume, pe când ceru-i plin de îngeri!</l>
                  </lg>
                  <lg>
                     <l>Blândă, cu Isus în brațe, din argint, Fecioara cată</l>
                     <l>Cu iubire spre spăsita mamă, jos îngenuncheată:</l>
                     <l>Parc-ascultă și-nțelege...</l>
                     <l>   O, îndură-te, privește-l,</l>
                     <l>Și din ochii tăi c-o rază de viață încălzește-l!</l>
                     <l>Căci tu știi ce farmec dulce-i să-ți lipești pruncul de piept,</l>
                     <l>Ațintit să-ți steie-asupră-i, și prin somn, ochiul deștept,</l>
                     <l>Și cum inima-ți tresare, c-un scâncit când el te cheamă</l>
                     <l>Să-l acoperi cu iubirea și cu paza ta de mamă.</l>
                     <l>Vezi-l, tânjitor, cum doarme-n frumusețea-i îngerească...</l>
                     <l>Cum putere-ar fără dânsul mama lui să mai trăiască?</l>
                     <l>Te îndură din văpaia vieții tale dă-i viață,</l>
                     <l>Să-mi cuprindă iar grumazul cu micuțele lui brațe.</l>
                     <l>Ca și mine strângi la pieptu-ți lumea-ntreagă-n fiul tău...</l>
                     <l>O, de-ai ști cu ce-ntuneric copere sufletul meu</l>
                     <l>Ochiu-i stins și ce pustie mi-ar fi viața fără dânsul,</l>
                     <l>N-ai putea să stai, o clipă, rece, ascultându-mi plânsul!...</l>
                  </lg>
                  <lg>
                     <l>Dar deodată-și rupse vorba limba-i amuțise-n gură,</l>
                     <l>Spre copil și-ntoarce iute lacoma-i căutătură...</l>
                     <l>Era mort. Înmărmurită, stătu drept, cu pruncu-n brațe,</l>
                     <l>Cu ochi groaznic de mânie ea privi icoana-n față...</l>
                     <l>   Cum? Tu n-ai simțit, preasfânto, milă de cumplita-mi jale?</l>
                     <l>Eu, sărmana, plâng, cerșindu-ți raza îndurării tale,</l>
                     <l>Și tu, rece și cu pumnii încleștați, mi-l dai vederii?...</l>
                     <l>Astfel înțelege cerul lacrima, limba durerii?</l>
                     <l>S-a sfârșit orice nădejde!... Și privirea ta de lemn</l>
                     <l>Ațintită stete-asupra-mi, fără ca să-mi dea un semn</l>
                     <l>C-a mea rugă-i ascultată și durerea mea-i crezută!...</l>
                  </lg>
                  <lg>
                     <l>Ia-ți și lutul... Ca și dânsul împietrită ești și mută!...</l>
                     <l>Și c-un hohot lung cadavrul îl aruncă-n fața sfintei,</l>
                     <l>Care, huruind greoaie, la pământ căzu-nainte-i.</l>
                     <l>Și durerea i se sparse-n neagră deznădăjduire,</l>
                     <l>De mânie-i scapăr' ochii ea strigă în aiurire:</l>
                     <l>   O, desigur, n-ai fost mamă, și de porți un prunc la sân,</l>
                     <l>E-o minciună!... Ce smintită-s unei scânduri să mă-nchin!</l>
                     <l>Și izbind icoana-n față cu piciorul, e-o minciună!</l>
                     <l>Mai răcni-ntr-un râs sălbatic, și porni... Era nebună.</l>
                  </lg>
               </div>
               <div type="div3">
                  <head>Sonet</head>
                  <lg>
                     <l>Lăsați-mă singurătății mele.</l>
                     <l>Mi-albește capul, în vârtejul lumii,</l>
                     <l>Pe frunți de valuri stă cununa spumii,</l>
                     <l>De mult ce se frământă între ele.</l>
                  </lg>
                  <lg>
                     <l>De visuri inima pustie nu mi-i...</l>
                     <l>Senin mă urc pe-a lor înalte schele,</l>
                     <l>Străbat albastre văi, plutind prin stele,</l>
                     <l>Pământul ducă-și droaia lui de můmii!</l>
                  </lg>
                  <lg>
                     <l>Tihnit, ascult a gândului poveste,</l>
                     <l>Mă-nșel, și cred că tot ce-a fost mai este.</l>
                     <l>Ce dulce-i astă amăgire-a vieții!</l>
                  </lg>
                  <lg>
                     <l>Tăceți s-adorm, nu voi să prind de veste</l>
                     <l>Că mi s-a stins văpaia tinereții,</l>
                     <l>Ș-asupră-mi anii grei și-aștern nămeții.</l>
                  </lg>
               </div>
               <div type="div3">
                  <head>Lui Eminescu </head>
                  <lg>
                     <l>Tot mai citesc măiastra-ți carte,</l>
                     <l>Deși ți-o știu pe dinafară:</l>
                     <l>Parcă urmând șirul de slove,</l>
                     <l>Ce-a tale gânduri sămănară,</l>
                  </lg>
                  <lg>
                     <l>Mă duc tot mai afund cu mintea</l>
                     <l>În lumile de frumuseți,</l>
                     <l>Ce-au izvorât, eterni luceferi,</l>
                     <l>Din noaptea tristei tale vieți...</l>
                  </lg>
                  <lg>
                     <l>Și te-nțeleg te simt aproape:</l>
                     <l>Cu-aceeași suferință-n față,</l>
                     <l>Cu ochii gânditori și galeși,</l>
                     <l>Sătul de trudnica-ți viață.</l>
                  </lg>
                  <lg>
                     <l>A, nu mă mir că ți se dete</l>
                     <l>O zodie atât de tristă,</l>
                     <l>Că, zbuciumat de-atâtea patimi,</l>
                     <l>Râvnești pe cei ce nu există,</l>
                  </lg>
                  <lg>
                     <l>Și că potop de negre gânduri</l>
                     <l>Se strâng și ți se zbat sub frunte:</l>
                     <l>Pe veci întunecații nouri</l>
                     <l>Sunt frații vârfului de munte!</l>
                  </lg>
                  <lg>
                     <l>O, dacă geniul, ce scoase,</l>
                     <l>Ca din adâncul unei mări,</l>
                     <l>Din fundul inimii zdrobite,</l>
                     <l>Comoara asta de cântări,</l>
                  </lg>
                  <lg>
                     <l>Nu te-ar fi ars zvâcnindu-ți tâmpla</l>
                     <l>De flăcările năbușite,</l>
                     <l>Ce-ți luminau ale gândirii</l>
                     <l>Împărății nețărmurite,</l>
                  </lg>
                  <lg>
                     <l>Și de-ar fi fost lăsat prin lume</l>
                     <l>Să treci ca orice om de rând,</l>
                     <l>Ce lesne-ai fi pus frâu durerii</l>
                     <l>Și răzvrătitului tău gând!</l>
                  </lg>
                  <lg>
                     <l>Și cât de fără de păsare</l>
                     <l>Ai fi privit atunci la toate</l>
                     <l>Mizeriile-n cari lumea</l>
                     <l>Ursită-i pururea să-noate!</l>
                  </lg>
                  <lg>
                     <l>Dar ți-a fost dat să fii deasupra</l>
                     <l>Acestor inimi seci și strimte.</l>
                     <l>Și tu să-nduri toată durerea</l>
                     <l>Pe care lumea n-o mai simte.</l>
                  </lg>
                  <lg>
                     <l>Să plângi tu plânsul tuturora...</l>
                     <l>Din zbuciumul eternei lupte.</l>
                     <l>Să smulgi fulgerătoare versuri,</l>
                     <l>Bucăți din inima ta rupte...</l>
                  </lg>
                  <lg>
                     <l>S-aprinzi în bolta vremii astri</l>
                     <l>Din zborul tristului tău gând...</l>
                     <l>Văpaie!... Ce-o să-i pese lumii</l>
                     <l>Că tu te mistui luminând?</l>
                  </lg>
               </div>
               <div type="div3">
                  <head>Sonet</head>
                  <lg>
                     <l>Dar nu-nțelegi că e cu neputință</l>
                     <l>O clipă să mai gust din cele duse?...</l>
                     <l>Cu farmecul durerilor răpuse,</l>
                     <l>Din preajmă-mi fugi, deșartă năzuință!</l>
                  </lg>
                  <lg>
                     <l>Astâmpără-te, dor de vremi apuse,</l>
                     <l>Prilej de nesfârșită suferință!...</l>
                     <l>S-a stâns, cum nici n-ar fi avut ființă,</l>
                     <l>Frumosul vis, ce-atât de drag îmi fuse!</l>
                  </lg>
                  <lg>
                     <l>Uitare, vin cu liniștea ta dulce,</l>
                     <l>Zi gândului că-i ceasul să se culce:</l>
                     <l>E noapte, stânge lampa amintirii;</l>
                  </lg>
                  <lg>
                     <l>Lumina-i bate-n criptă de morminte...</l>
                     <l>Întunec-o, s-adorm de-aci-nainte,</l>
                     <l>C-am zis de mult adio fericirii!</l>
                  </lg>
               </div>
               <div type="div3">
                  <head>A mele visuri... </head>
                  <lg>
                     <l>A mele visuri risipite,</l>
                     <l>Ce-mi umplu inima de jale,</l>
                     <l>Le văd în frunzele pălite</l>
                     <l>Și-n pustiirea de pe vale.</l>
                  </lg>
                  <lg>
                     <l>De-a pururi sta-vor troienite,</l>
                     <l>Sub vremea ce s-așterne-n pale,</l>
                     <l>A mele visuri risipite,</l>
                     <l>Ce-mi umplu inima de jale!</l>
                  </lg>
                  <lg>
                     <l>Copac, când zile fericite</l>
                     <l>Îți vor întoarce iar din cale</l>
                     <l>Podoaba ramurilor tale,</l>
                     <l>În noapte-or sta mai adâncite</l>
                     <l>A mele visuri risipite!</l>
                  </lg>
                  <trailer>Convorbiri literare, an XVIII, nr 11, februarie 1885</trailer>
               </div>
               <div type="div3">
                  <head>Sonet</head>
                  <lg>
                     <l>Vuind s-azvârl șuvoaiele devale</l>
                     <l>Pe deal stă zarea de brânduși albită.</l>
                     <l>În aer i-o căldură liniștită,</l>
                     <l>Pe bolți un nor de-argint se rupe-n pale.</l>
                  </lg>
                  <lg>
                     <l>Sar apele din matca prididită;</l>
                     <l>Un cocostârc, pe mal, pășește-agale,</l>
                     <l>Dând spaimă-n broaștele ce-i fug din cale.</l>
                     <l>Ies aburi calzi din pajiștea-ncropită.</l>
                  </lg>
                  <lg>
                     <l>Și nici un sloi n-a mai rămas pe gârlă;</l>
                     <l>Doinind, s-aude trișca de la târlă.</l>
                     <l>Iar mieii, strânși în cârduri, zburdă-n soare:</l>
                  </lg>
                  <lg>
                     <l>Pământu-ntreg, ca-n prima dimineață,</l>
                     <l>Se umple de lumină și viață,</l>
                     <l>Iar inima-mi se-ntunecă și moare.</l>
                  </lg>
               </div>
               <div type="div3">
                  <head>De la fereastră </head>
                  <lg>
                     <l>Când, cu ochii duși pe carte, </l>
                     <l>Stai la geamu-ți adâncită</l>
                     <l>Că în ascultarea unui dulce cântec de departe, </l>
                     <l>Nu simți tu cât e fierbinte și de dornic ești privită?</l>
                     <l>Nu te ard a mele gânduri, </l>
                     <l>Ce-ți roiesc în jur grămadă, </l>
                     <l>Te alintă și te roagă să-ți iei ochii de pe rânduri, </l>
                     <l>Că din ei desprins-o rază cald-asupra mea să cadă, </l>
                     <l>Și-n cucernică-mi privire</l>
                     <l>Să-nțelegi ce dureroasă-i și adânc-a mea iubire!</l>
                  </lg>
                  <lg>
                     <l>Nu te prind câteodată</l>
                     <l>Neînțelesele fioruri</l>
                     <l>Ale vârstei tale crude, și în inima-ți curată</l>
                     <l>Nu începe să mijască șoaptă unor taincii doruri, </l>
                     <l>Peste ochii mari să-ți cadă</l>
                     <l>Ca de somn a tale gene, </l>
                     <l>Și, scăpând cartea din mâna, să rămâi pe gânduri-pradă</l>
                     <l>Visurilor voluptoase; — iar târziu, moale de lene, </l>
                     <l>Și ca dintr-un somn trezită, </l>
                     <l>Să te scoli cu fața arsă, ca de friguri, și trudită?</l>
                  </lg>
                  <lg>
                     <l>Și nu-ți simți gură atinsă</l>
                     <l>Că de buze nevăzute</l>
                     <l>Să-ți cuprinzi obrazu-n palme — de-o mînie dulce-aprinsă</l>
                     <l>Tresărind, să te-ntrebi cine-a îndrăznit să te sărute? ...</l>
                     <l>Câte nebunii n-ascunde</l>
                     <l>Vârstă ta neștiutoare, </l>
                     <l>Și de câte ori prin somnu-ți nu-ntinzi brațele rotunde</l>
                     <l>Dup-o scumpă nălucire, și o rogi să nu mai zboare, </l>
                     <l>Lunecând din visu-ți dulce, </l>
                     <l>Ci să stea- să te mângâie, și la sânu-ți să se culce!...</l>
                  </lg>
                  <lg>
                     <l>Înger, iartă-mă de-aceste</l>
                     <l>Nebunii ce-mi trec prin minte!</l>
                     <l>Lung, duios mă uit la tine, și mă prind că-ntr-o poveste;</l>
                     <l>Ș-atunci, ca potop de flăcări, simt, sub tâmplă mea fierbinte, </l>
                     <l>Cum îmi șuruie, nebune, </l>
                     <l>Gîndurile neînfrânate, </l>
                     <l>Și-n auz, vrăjit vuindu-mi, glasul basmelor îmi spune</l>
                     <l>Să te smulg, frumoasă zână, și pe drumuri neumblate, </l>
                     <l>Pe-un cal năzdrăvan cu tine</l>
                     <l>Să alerg cătând norocul depărtat în lumi străine...</l>
                  </lg>
                  <lg>
                     <l>Și-ți simt brațele, deodată, </l>
                     <l>Încleștate de grumazu-mi.</l>
                     <l>Pe-al meu piept îți razimi fruntea, că de-un vis înfiorată, </l>
                     <l>Și în fugă noastră, vântul joacă păru-ți pe obrazu-mi, </l>
                     <l>Tot mai sus zburăm alături...</l>
                     <l>Amețești, ștergând, din goana, </l>
                     <l>Cu priviri răpezi pământul negru, ce-ndărăt îl mături;</l>
                     <l>Iară eu din zbor smulg aștri, de pe bolți, și-ți fac coroana.</l>
                     <l>În văzduh, pe calea lungă</l>
                     <l>Ce străbatem, pe-a ta urmă de văpăi s-așterne-o dungă.</l>
                  </lg>
                  <lg>
                     <l>Vine-un nour — să ne soarbă -</l>
                     <l>După noi. Să nu te sperii.</l>
                     <l>Este răutatea lumii, fiară lacomă și oarbă, </l>
                     <l>Care ne-a simțit pe fugă, scoși din frânele durerii, </l>
                     <l>Sunt a vieții pământene</l>
                     <l>Patimi, ca nisipul marii...</l>
                     <l>Neatinsă de-a lor șoapte veninoase și viclene, </l>
                     <l>Îndărăt, în a lor cale, zvârle piatră nepăsării, </l>
                     <l>Că din ea-n clipă să crească</l>
                     <l>Munți, din temelia lumii pînă-n strașina cerească!...</l>
                     <l>...</l>
                     <l>Iată-ne sosiți la sfântul</l>
                     <l>Țărm al fericirii noastre!</l>
                     <l>Codrii spun că-n veci pe-aicea n-a desprins o frunză vântul, </l>
                     <l>Nici un nor n-a șters vrodată aștrii bolților albastre.</l>
                     <l>De sub umbră de răchită</l>
                     <l>Luneci leneșă-ți privire:</l>
                     <l>E-o căldură dulce-n aer — pasc pe valea liniștită</l>
                     <l>Mieii cu lână de aur. Ca un cântec de iubire, </l>
                     <l>În auz ți se strecoară</l>
                     <l>Freamătul duios de codru, șoaptă blândelor izvoară.</l>
                  </lg>
                  <lg>
                     <l>Tu-mi ia capul, netezindu-l, </l>
                     <l>Și ți-l culci frumos pe brațe, </l>
                     <l>Mă priveșți cu ochii umezi, să-mi vezi inima și gândul, </l>
                     <l>Și-nțelegi c-a ta ființă umple-ntreagă mea viață, </l>
                     <l>C-a mea dragoste-ai robit-o</l>
                     <l>Pe de-a pururi numai ție, </l>
                     <l>S-atunci c-un atât de dulce farmec îmi zâmbeșți iubito, </l>
                     <l>C-aș uită a mele lacrimi, de-aș fi plâns o veșnicie!</l>
                     <l>Iar aducerile-aminte</l>
                     <l>Prind să ne înșire basmul zilelor de mai-nainte...</l>
                  </lg>
                  <lg>
                     <l>Spun din vremurile acele.</l>
                     <l>Când veneau pe nesimțite</l>
                     <l>Numai gândurile mele</l>
                     <l>Să se joace fericite</l>
                     <l>Pe-al tău chip și umăr dulce, </l>
                     <l>Și în poală-ți să se culce.</l>
                  </lg>
                  <lg>
                     <l>Când abia-ndrăzneam, spre tine, </l>
                     <l>Să înalț câte-o privire.</l>
                     <l>Mută, arsă de suspine, </l>
                     <l>Pe furiș și cu-ntreruperi, </l>
                     <l>Nu cumva a mea iubire</l>
                     <l>S-o-nțelegi — și să te superi...</l>
                  </lg>
                  <lg>
                     <l>Iară, după ce-ai privit</l>
                     <l>Blând în ochii mei o dată, </l>
                     <l>Ți-am spus dragostea mea toată, </l>
                     <l>Ș-am rămas mai liniștit...</l>
                     <l>Și de-atunci, când stai la geam, </l>
                     <l>Că din glas ne-nțelegem.</l>
                  </lg>
                  <lg>
                     <l>Câte nu ne-nșiră gândul</l>
                     <l>Când le ia toate de-a rândul!</l>
                     <l>Însă eu aș vrea s-ascult</l>
                     <l>Ce a fost mai de demult, </l>
                     <l>Și-n deșert cât în trecut</l>
                     <l>Al iubirii început...</l>
                  </lg>
                  <lg>
                     <l>Sigur — de când e urzită, </l>
                     <l>Inima me-a fost ursită</l>
                     <l>Pe de-a pururi să se lege</l>
                     <l>Și să-ți fie roabă ție;</l>
                     <l>Altfel nici n-aș înțelege</l>
                     <l>Cum ar fi putut să fie...</l>
                     <l>...</l>
                     <l>Dar lăsăți-mă în tihna, gânduri oarbe și deșarte!</l>
                     <l>Nu mă mai stârni zadarnic, dor nebun și fără parte, </l>
                     <l>Să-mi mai ard liniștea-n focul unui vis amăgitor.</l>
                     <l>Adormi, tristul meu amor!...</l>
                     <l>Iar tu, chip frumos, lumina, ce-mi lucești așa feeric, </l>
                     <l>Și-mi răneșți atât de dulce viață-mi plină de-ntuneric, </l>
                     <l>Zâmbet dădător de visuri și tulburător de minți, </l>
                     <l>Șterge-te din al meu cuget ... fugi, din ochii mei fierbinți.</l>
                  </lg>
               </div>
               <div type="div3">
                  <head>Nu-i de-ajuns </head>
                  <lg>
                     <l>Negreșit, ești prea frumoasă.</l>
                     <l>Ce ochi mari !... Ce gură mică !...</l>
                     <l>Cine n-ar putea să-ți zică:</l>
                     <l>Venere din valuri scoasă !...</l>
                  </lg>
                  <lg>
                     <l>Dar ieșind — sub val viața</l>
                     <l>Ți-ai lăsat-o să se-nece;</l>
                     <l>Căci ca marmura de rece</l>
                     <l>Ți de albă-ți este fața.</l>
                  </lg>
                  <lg>
                     <l>Și de-aceea nu te mire</l>
                     <l>Că-n serate și petreceri</l>
                     <l>Nici o inimă nu seceri</l>
                     <l>Și nu clatini nici o fire...</l>
                  </lg>
                  <lg>
                     <l>Cine firea să-și aprindă,</l>
                     <l>Ș-a lui inimă să-și plece</l>
                     <l>La o frumusețe rece,</l>
                     <l>Ca răsfrîntă din oglindă?</l>
                  </lg>
                  <lg>
                     <l>Cine dorul să-și închine</l>
                     <l>Unei statui ambulante?...</l>
                     <l>Sigur s-o găsi vrun fante</l>
                     <l>Să te-admire, să-ți suspine</l>
                  </lg>
                  <lg>
                     <l>Și să-și mintă lui și ție;</l>
                     <l>Însă n-ei ști niciodată</l>
                     <l>Dragostea adevărată</l>
                     <l>Ș-a ei dulce nebunie !</l>
                  </lg>
                  <lg>
                     <l>Căci n-ai zîmbet, nici privire</l>
                     <l>Dulce, galeșă, fierbinte,</l>
                     <l>Ca să scoți pe om din minte</l>
                     <l>Și să tulburi vreo simțire.</l>
                  </lg>
                  <lg>
                     <l>Căci atît de nemișcatu-i</l>
                     <l>Chipul tău, și-n ochiu-ți mare</l>
                     <l>Zace-atîta nepăsare,</l>
                     <l>Parcă-i ochiul unei statui !</l>
                  </lg>
                  <lg>
                     <l>Orice dor e scris să moară,</l>
                     <l>Inima cînd ți-o cunoaște:</l>
                     <l>Frumusețea ta de-l naște,</l>
                     <l>Nepăsarea ta-l omoară.</l>
                  </lg>
                  <lg>
                     <l>Ș-orice suflet, cînd te știe,</l>
                     <l>Zice, trist, de-a ta ființă:</l>
                     <l>E-o frumoasă locuință,</l>
                     <l>Ce păcat că e pustie !</l>
                  </lg>
                  <lg>
                     <l>De aceea nu te mire</l>
                     <l>Că prin baluri și petreceri</l>
                     <l>Nici o inimă nu seceri</l>
                     <l>Și nu clatini nici o fire !...</l>
                  </lg>
                  <lg>
                     <l>Inimile vor viață,</l>
                     <l>Nu se frîng așa-n neștire,</l>
                     <l>Cerșind pietrelor iubire,</l>
                     <l>Și foc sloiului de gheață.</l>
                  </lg>
                  <lg>
                     <l>...............................</l>
                  </lg>
                  <lg>
                     <l>Venere din valuri scoasă,</l>
                     <l>Cu ochi mort — făr-o scînteie,</l>
                     <l>E păcat că ești femeie,</l>
                     <l>Și păcat că ești frumoasă !...</l>
                  </lg>
                  <trailer>Publicată în <hi rend="italic">Revista literară</hi>, an VI, nr. 17, 9 iunie 1885</trailer>
               </div>
               <div type="div3">
                  <head>Ce te uiți cu ochii galeși? </head>
                  <lg>
                     <l>Ce te uiți cu ochii galeși la copacii triști și goi,</l>
                     <l>Și oftezi, dând pas gândirii să mai lunece-napoi?...</l>
                     <l>Lasă frunzele pustiei și bătăilor de vânt!</l>
                     <l>Tinerețe, farmec, visuri... toate-s țăndări de vas frânt,</l>
                     <l>Ce de mult pieriră-n valma răzvrătitelor talazuri.</l>
                     <l>Strânge-ți gândurile-acasă, nu le mai lăsa-n poghiazuri,</l>
                     <l>Palide-n puterea nopții să mai tremure pe drum...</l>
                     <l>Nici te mai uita în urmă-ți la grămezile de scrum...</l>
                     <l>Nu vezi tu că îndărătu-ți e-ntuneric și pustiu!...</l>
                     <l>Și n-auzi cât de sinistru sun-a groapă ș-a sicriu</l>
                     <l>Glasul tinereții duse ș-al iluziilor șterse?...</l>
                     <l>Înțelege că-i zadarnic pe-un mort lacrimi să se verse!...</l>
                  </lg>
                  <lg>
                     <l>Negreșit, avut-ai zile de noroc și de iubire...</l>
                     <l>Cine n-are-n lumea asta partea lui de fericire?</l>
                     <l>Ai trăit și tu în basme... Te credeai și tu o zână,</l>
                     <l>Ș-așteptai, ca să te fure, vreun făt-frumos să vină,</l>
                     <l>De-ți roteai pe lanul vieții ochii mari și visători,</l>
                     <l>Nu-ntâlneai decât podoabe, fluturi, pajiște și flori!</l>
                     <l>Și când pentru-ntâia dată mândru-ți răsări în cale</l>
                     <l>El atât de mult doritul rege-al visurilor tale</l>
                     <l>Îți păru că de când lumea îți era știut și drag...</l>
                  </lg>
                  <lg>
                     <l>O, de câte ori, în urmă, de cu vreme stând în prag</l>
                     <l>Și uitându-te în cale-i, cu ochi lacomi și fierbinți,</l>
                     <l>L-așteptai, sfârșit să puie dulcii tale suferinți,</l>
                     <l>Și mureai pân să se stingă razele în asfințit.</l>
                     <l>Mai curând să vie sara, când, sfios, al tău iubit</l>
                     <l>    În poghiaz fără rost, rătăcind în voie.</l>
                  </lg>
                  <lg>
                     <l>Se rupea din întuneric...</l>
                     <l>   Ah, cât de încet mai vine,</l>
                     <l>Îți ziceai zărindu-i umbra. Pân s-ajungă lângă tine,</l>
                     <l>Îți părea o veșnicie de-așteptare și de dor.</l>
                     <l>Tu-l sorbeai din ochi, privindu-l. El s-apropia ușor...</l>
                  </lg>
                  <lg>
                     <l>Tresăreai, înfiorată ca de-un farmec din povești,</l>
                     <l>Și nemaiștiind ce cugeți și-n ce lume mai trăiești,</l>
                     <l>Îi cădeai în brațe, moale de-a plăcerii dulce lene.</l>
                     <l>Ca un flutur prins în pară tremurau a tale gene</l>
                     <l>De atingerea și focul pururea-nsetatei guri.</l>
                     <l>Când steteai a ta iubire pân la moarte să i-o juri,</l>
                     <l>Găseai prea nencăpătoare, prea îngust-a ta viață.</l>
                     <l>Dar cum cade frigul vremii peste inimi și le-ngheață,</l>
                     <l>Risipind atâtea visuri și atâtea jurăminte,</l>
                     <l>Și cum râzi singur de tine când îți mai aduci aminte</l>
                     <l>Ce clădiri durai vieții din nimicuri și păreri,</l>
                     <l>Și ce mult credeai în vraja nebuniilor de ieri!</l>
                  </lg>
                  <lg>
                     <l>Nu mai răscoli cenușa năruitelor povești!</l>
                     <l>Strașnica veghere-a vremii cu nimic n-o amăgești.</l>
                     <l>După anii duși în neguri nu te mai uita cu jale,</l>
                     <l>Dă-i pe veci uitării. Morții nu se mai întorc din cale.</l>
                     <l>Când sub perii albi, zbârcită, fruntea-ncepe să se plece</l>
                     <l>Ca sub cea mai grea povară, inima-i o vatră rece.</l>
                     <l>Lumea basmelor ce încă îți mai picură-n auz</l>
                     <l>A sfărmat-o pasul vremii, ca pe-o boabă de hurmuz.</l>
                  </lg>
                  <lg>
                     <l>Lasă altora de-acuma visul tău de-odinioară,</l>
                     <l>Alții să-și mai poarte dorul când pe ceruri se strecoară</l>
                     <l>   Mărgea de sticlă imitând mărgăritarul.</l>
                  </lg>
                  <lg>
                     <l>Luna, cu nespusu-i farmec și cu veșnica-i văpaie...</l>
                     <l>Peste noaptea ta bocește cântecul de cucuvaie.</l>
                     <l>Când din luptele vieții, ca un vechi oștean, trudită,</l>
                     <l>Ai rămas cu fruntea ninsă și cu fața ciocârtită,</l>
                     <l>Ce mai cați cu ochii galeși la copacii triști și goi,</l>
                     <l>Și oftezi, dând pas pândirii să mai lunece-napoi?</l>
                     <l>Lasă frunzele pustiei și bătăilor de vânt:</l>
                     <l>Nimărui de veci nu-i dată fericirea pe pământ.</l>
                     <l>Dumnezeu trece făclia dragostei din mână-n mână,</l>
                     <l>Noaptea cade grea și rece peste inima bătrână!</l>
                  </lg>
               </div>
               <div type="div3">
                  <head>Pe albumul d-rei... </head>
                  <lg>
                     <l>De cei de jos — de morți — ce-ți pasă,</l>
                     <l>Stea ce te-nalți în fundul zării?...</l>
                     <l>Ridică-ți raza ta și-i lasă</l>
                     <l>În întunericul uitării !...</l>
                  </lg>
                  <lg>
                     <l>.......................................</l>
                  </lg>
                  <lg>
                     <l>Tu vei trăi-ntr-o altă lume,</l>
                     <l>Departe pururea de mine,</l>
                     <l>Ș-a mele versuri, ș-al meu nume</l>
                     <l>Ca mîni ți s-or părea străine.</l>
                  </lg>
                  <lg>
                     <l>A clipelor de-acum năluce</l>
                     <l>De veci s-or scufunda-n trecut,</l>
                     <l>Și — sigur — nici ț-ei mai aduce</l>
                     <l>Aminte că m-ai cunoscut !...</l>
                  </lg>
                  <lg>
                     <l>La ce dar amintirii tale</l>
                     <l>Aș mai cerși-n deșert o rază?...</l>
                     <l>La ce pe-un mort priviri de jale</l>
                     <l>Din ochi atît de dulci să cază !</l>
                  </lg>
                  <lg>
                     <l>De cei de jos — de morți — ce-ți pasă,</l>
                     <l>Stea ce te-nalți în fundul zării?...</l>
                     <l>Te du ferice, și mă lasă</l>
                     <l>În întunericul uitării !</l>
                  </lg>
                  <trailer>Publicată în <hi rend="italic">Convorbiri literare</hi>, an XIX, nr. 7, octombrie 1885</trailer>
               </div>
               <div type="div3">
                  <head>În amurg...</head>
                  <lg>
                     <l>Vâslaș ce-aleargă împins în zare</l>
                     <l>De oarba sete a fericirii,</l>
                     <l>Pe câmp de ape fără cărare,</l>
                     <l>Omul e pururi prad-amăgirii;</l>
                  </lg>
                  <lg>
                     <l>Căci scris e dorul să și-l agațe</l>
                     <l>Numai de umbre și de năluce,</l>
                     <l>Ce-n a lui veșnic întinse brațe</l>
                     <l>Zadarnic cearcă să le apuce.</l>
                  </lg>
                  <lg>
                     <l>Și când viața abia-i o rază</l>
                     <l>Atât de slabă și trecătoare,</l>
                     <l>Când știe bine că-naintează</l>
                     <l>Înspre-a pieirii de veci vâltoare,</l>
                  </lg>
                  <lg>
                     <l>De ce vâslește și se răpede</l>
                     <l>Cu-atâta pripă și nerăbdare</l>
                     <l>Dup-o nălucă de foc ce-o vede</l>
                  </lg>
                  <lg>
                     <l>
                        <hi rend="italic">Fugind în noapte-i, din zare-n zare?</hi>
                     </l>
                     <l>. . . . . . . . . . . . . . .</l>
                     <l>
                        <hi rend="italic">Asta-i ascunsa firii dorință</hi>
                     </l>
                  </lg>
                  <lg>
                     <l>Ce-nspre repaus veșnic o-mpinge:</l>
                     <l>Orice lumină i-o suferință;</l>
                     <l>Scăpare-i noaptea-n care se stinge.</l>
                  </lg>
                  <lg>
                     <l>Tremurătoare, viața bate,</l>
                     <l>C-o frică oarbă și nențeleasă,</l>
                     <l>La poarta păcii neturburate,</l>
                     <l>Din care omul n-a vrut să iasă;</l>
                  </lg>
                  <lg>
                     <l>Căci chinul vieții cine l-ar cere?</l>
                     <l>Ce stea de sineși s-ar mai aprinde</l>
                     <l>Când ar ști bine că i-o durere</l>
                     <l>Din întuneric a se desprinde!...</l>
                  </lg>
                  <lg>
                     <l>Unde mă duceți, visuri deșarte?</l>
                     <l>De ce, luceafăr, te-afunzi în zare,</l>
                     <l>Mă lași în urmă-ți tot mai departe,</l>
                     <l>Pe câmp de ape fără cărare?</l>
                  </lg>
                  <lg>
                     <l>Unde-s acele limanuri sfinte</l>
                     <l>Chinul amarnic să mi-l omoare?...</l>
                     <l>Mai înainte! Mai înainte!</l>
                     <l>Îl cheamă glasuri amăgitoare;</l>
                  </lg>
                  <lg>
                     <l>Și omul trece pe-ntinsa mare</l>
                     <l>Cu valuri răpezi și ape-adânci,</l>
                     <l>Călător, veșnic în nerăbdare,</l>
                     <l>Împins de vânturi, lovit de stânci.</l>
                  </lg>
                  <lg>
                     <l>Târziu, când simte că e aproape</l>
                     <l>Clipa în care valul, sub dânsul,</l>
                     <l>Să se desfacă și să-l îngroape,</l>
                     <l>Se uită-n urmă, și-l umple plânsul;</l>
                  </lg>
                  <lg>
                     <l>Căci tot trecutu-i pare-o comoară</l>
                     <l>De fericire, rămasă-n drum.</l>
                     <l>Păn și durerea-i de-odinioară</l>
                     <l>Plină de farmec o vede-acum,</l>
                  </lg>
                  <lg>
                     <l>Și nu se-ndură să se despartă</l>
                     <l>De-atâtea visuri veștede foi,</l>
                     <l>Ci-n năzuința-i oarbă, deșartă,</l>
                     <l>Dă să-și întoarcă barca-napoi...</l>
                  </lg>
                  <lg>
                     <l>(Copil ce umblă s-adune stele</l>
                     <l>De pe oglinda blândelor ape)</l>
                     <l>Dar cad trudite brațele-i grele,</l>
                     <l>Cârmă și vâsle lăsând să-i scape!</l>
                  </lg>
                  <lg>
                     <l>Gându-i adoarme în nemișcare,</l>
                     <l>Ochii s-acopăr, stinși, sub pleoape,</l>
                     <l>A neființei eternă mare</l>
                     <l>Valu-și desface ca să-l îngroape;</l>
                  </lg>
                  <lg>
                     <l>Căci, rupți din valu-i, s-azvârl în soare</l>
                     <l>Nenumărații stropi de viață,</l>
                     <l>Și-n al ei haos recad, când moare</l>
                     <l>Clipa de care, lacomi, s-agață.</l>
                  </lg>
               </div>
               <div type="div3">
                  <head>În pădure</head>
                  <lg>
                     <l>Cum m-adîncește-n visuri lăuntrul tău feeric,</l>
                     <l>Și cît îmi pari de sfîntă !... Tu mă uimești, pădure,</l>
                     <l>Cînd pe sub bolți tăcute și pline de-ntuneric</l>
                     <l>Las pașii să mă poarte și gîndul să mă fure...</l>
                     <l>Cum m-adîncește-n visuri lăuntrul tău feeric !</l>
                  </lg>
                  <lg>
                     <l>Cînd mă adormi de farmec, în pacea umbrei tale,</l>
                     <l>Ce dulci vedenii tainic subt ochi mi se strecoară !...</l>
                     <l>Se-ntorc morții din groapă și vremile din cale,</l>
                     <l>Și iar mă simt copilul nebun de-odinioară,</l>
                     <l>Cînd mă adormi de farmec, în pacea umbrei tale,</l>
                  </lg>
                  <lg>
                     <l>Căci peste-a mele chinuri uitarea se așterne.</l>
                     <l>Din vremi renvie basmul, și-mi torn palate iarăși</l>
                     <l>Din aurul luminii ce printre crăngi se cerne...</l>
                     <l>Veniți, crai din poveste, ne-om prinde iar tovarăși,</l>
                     <l>Căci peste-a mele chinuri uitarea se așterne !</l>
                  </lg>
                  <lg>
                     <l>Departe de-ale lumii dureri neîntrerupte</l>
                     <l>Căta-vom Cosinzene, ascunse prin palate,</l>
                     <l>Iar zmeii, pe la poduri, de-or sta cu noi să lupte,</l>
                     <l>I-om birui, și-n alte tărîmuri vom răzbate,</l>
                     <l>Departe de-ale lumii dureri neîntrerupte.</l>
                  </lg>
                  <lg>
                     <l>Încet... din fund de vremuri un glas iubit mă cheamă.</l>
                     <l>Revino, cal năprasnic și știutor de gînduri;</l>
                     <l>De dorul ce mă arde aprinde-te și ia-mă,</l>
                     <l>Mai du-mă-n zbor pe unde m-ai dus și-n alte rînduri...</l>
                     <l>Încet... din fund de vremuri un glas iubit mă cheamă...</l>
                  </lg>
                  <lg>
                     <l>Copaci bătrîni — amicii copilăriei mele —</l>
                     <l>Lăsați potop de frunze aicea să mă-ngroape,</l>
                     <l>În farmece de visuri și-n pulbere de stele.</l>
                     <l>Să dorm sub straja voastră, în veci de voi aproape,</l>
                     <l>Copaci bătrîni — amicii copilăriei mele !</l>
                  </lg>
                  <trailer>Publicată în <hi rend="italic">Epoca</hi>, an I, nr. 38, 3 ianuarie 1886</trailer>
               </div>
               <div type="div3">
                  <head>Sonet</head>
                  <lg>
                     <l>Ce mult aș vrea să mai iubesc o dată,</l>
                     <l>Să simt din nou a vieții primăvară,</l>
                     <l>În drumul meu pustiu să mai răsară,</l>
                     <l>Ca din povești, o zână adorată.</l>
                  </lg>
                  <lg>
                     <l>Să scriu răvașe lungi, și-n orice sară</l>
                     <l>Să trec pe la fereastra-i luminată,</l>
                     <l>S-o văd la geam, cum umbra și-o arată,</l>
                     <l>Și ore-ntregi s-aștept să-mi mai apară.</l>
                  </lg>
                  <lg>
                     <l>Din ochii mari, privirea ei fierbinte</l>
                     <l>Asupră-mi blând și dureros să cadă,</l>
                     <l>Și-ntr-un suspin ea să-mi citească gândul...</l>
                  </lg>
                  <lg>
                     <l>Frumosu-i chip să farmece-a mea minte,</l>
                     <l>Și ca pe-un astru-n sufletu-mi purtându-l,</l>
                     <l>Să fiu copil, și visurilor pradă!</l>
                  </lg>
               </div>
               <div type="div3">
                  <head>Ce dor...</head>
                  <lg>
                     <l>Ce dor trebui să te cuprindă</l>
                     <l>De dragostile din povești</l>
                     <l>Cînd te privești toată-n oglindă</l>
                     <l>Și vezi cît de frumoasă ești !...</l>
                  </lg>
                  <lg>
                     <l>Cînd singură parcă te sperii</l>
                     <l>De patima ochilor tăi,</l>
                     <l>Ce ard de farmecul durerii,</l>
                     <l>În spasmul visului dintîi.</l>
                  </lg>
                  <lg>
                     <l>Căci ești în vîrsta cînd fioruri</l>
                     <l>Te-apuc-așa, ca din senin,</l>
                     <l>Cînd te frămîntă mii de doruri,</l>
                     <l>Și nici nu știi de unde-ți vin...</l>
                  </lg>
                  <lg>
                     <l>Iată că prinzi să cazi pe gînduri,</l>
                     <l>Ți se lungesc ochii a drum</l>
                     <l>Cîte-ți plăceau în alte rînduri</l>
                     <l>Încep să-ți facă rău acum.</l>
                  </lg>
                  <lg>
                     <l>Te simți străină-ntre ai tăi,</l>
                     <l>Și stai, tînjind, într-un ungher,</l>
                     <l>Biet suflet fără căpătîi,</l>
                     <l>Atît de trist și de stingher !</l>
                  </lg>
                  <lg>
                     <l>Ți-e greu de lume și de tine;</l>
                     <l>O jale-adîncă te pătrunde.</l>
                     <l>Parc-ai iubi, și n-ai pe cine,</l>
                     <l>Parc-ai pleca, și nu știi unde.</l>
                  </lg>
                  <lg>
                     <l>Iar noaptea, cînd te culci în pat,</l>
                     <l>Ca-n friguri, te cuprind călduri.</l>
                     <l>Și piept și tîmple ți se bat</l>
                     <l>De-a gîndurilor dulci torturi.</l>
                  </lg>
                  <lg>
                     <l>Cu fața-n sus, în întuneric,</l>
                     <l>Încremenești ceasuri întregi,</l>
                     <l>Robită de-un amor himeric,</l>
                     <l>De-un farmec ce nu-l înțelegi !</l>
                  </lg>
                  <lg>
                     <l>Parcă răsar, de mai-nainte,</l>
                     <l>În inima-ți nevinovată,</l>
                     <l>Iubiri de-acelea dulci și sfinte</l>
                     <l>Ce numa-n cărți se mai arată...</l>
                  </lg>
                  <lg>
                     <l>Deodată-ți luminează-n gînd,</l>
                     <l>Așa de viu, că te-nfiori,</l>
                     <l>Un tînăr trist, frumos și blînd,</l>
                     <l>Cu ochii mari și visători...</l>
                  </lg>
                  <lg>
                     <l>Să fie-o umbră din povești ?...</l>
                     <l>Căci nicăieri nu l-ai văzut;</l>
                     <l>Cu toate astea, îl iubești,</l>
                     <l>Și chipul lui ți-e cunoscut !</l>
                  </lg>
                  <lg>
                     <l>Te uiți în ochii lui fierbinți,</l>
                     <l>Și pare că-nțelegi ce vor,</l>
                     <l>Ce taine și ce suferinți</l>
                     <l>Se zbuciumă-n adîncul lor.</l>
                  </lg>
                  <lg>
                     <l>Ș-o milă te cuprinde-atunci</l>
                     <l>De tinerețea ta și-a lui;</l>
                     <l>Ai vrea la pieptu-i să te-arunci,</l>
                     <l>Să-i plîngi, iubirea-ți să i-o spui;</l>
                  </lg>
                  <lg>
                     <l>Și-nvinsă de dorinți secrete,</l>
                     <l>De oarba inimii furtună,</l>
                     <l>Te-ntorci cu fața la părete</l>
                     <l>Și-ncepi să plîngi ca o nebună...</l>
                  </lg>
                  <lg>
                     <l>Ce dulce e acest prinos</l>
                     <l>Al unui suflet fermecat</l>
                     <l>De-un vis atît de dureros</l>
                     <l>Și-atît de fără de păcat !</l>
                  </lg>
                  <lg>
                     <l>Ca mîni ți-o răsări în cale</l>
                     <l>Frumosul tînăr visător,</l>
                     <l>Podoaba gîndurilor tale</l>
                     <l>Și-a nempăcatului tău dor,</l>
                  </lg>
                  <lg>
                     <l>Ș-aveți să tresăriți deodată,</l>
                     <l>Cuprinși de-același farmec sfînt;</l>
                     <l>De-a lui priviri înfiorată,</l>
                     <l>Pleca-vei ochii în pămînt,</l>
                  </lg>
                  <lg>
                     <l>A voastre mîni se vor atinge,</l>
                     <l>Tremurătoare și fierbinți,</l>
                     <l>Și pe-amîndoi vă vor încinge</l>
                     <l>Aceleași tainice dorinți.</l>
                  </lg>
                  <lg>
                     <l>El, dornic, are să te soarbă,</l>
                     <l>Cu ochi adînci și pătimași,</l>
                     <l>Tu,-nvinsă de-o iubire oarbă,</l>
                     <l>La sînu-i cald ai să te lași.</l>
                  </lg>
                  <lg>
                     <l>Și moale, ca de somn topită,</l>
                     <l>O vorbă neștiind să-i spui,</l>
                     <l>Vei sta așa, înmărmurită,</l>
                     <l>Obrazul tău lipit de-al lui...</l>
                  </lg>
                  <lg>
                     <l>................................</l>
                  </lg>
                  <lg>
                     <l>De ce nu poți împiedica</l>
                     <l>Al vremii pas neobosit,</l>
                     <l>Ca fericirea lui ș-a ta</l>
                     <l>Să nu mai poat-avea sfîrșit !</l>
                  </lg>
                  <trailer>Publicată în <hi rend="italic">Lupta</hi>, an III, nr. 117, 23 noiembrie 1886</trailer>
               </div>
               <div type="div3">
                  <head>Melancolie </head>
                  <lg>
                     <l>Întristătoare povești, nespus de iubite-ntr-o vreme,</l>
                     <l>Nu mai cercați a-mi vorbi de zînele voastre cu steme.</l>
                     <l>Mîndre palate, viteji, și cai ce mănîncă jăratic,</l>
                     <l>Stînsu-s-au toate de veci ! Copilul de-atunci, nebunatic,</l>
                     <l>Nici nu mai cred c-am fost eu, atît mi se par de străine</l>
                     <l>Sfintele mele-amintiri, și-n lumile voastre senine,</l>
                     <l>Glasuri atîta de de dulci zadarnic mai vin să mă cheme,</l>
                     <l>Întristătoare povești, nespus de iubite-ntr-o vreme.</l>
                  </lg>
                  <lg>
                     <l>Bietele gînduri și-au ars aripele-n para durerii;</l>
                     <l>Grele îmi par, ca de plumb, în vîlva atîtor mizerii.</l>
                     <l>Un întuneric adînc, ș-un frig ca de moarte m-apucă:</l>
                     <l>Caldă lumină, te-ai stins, pierdutu-te-am, sfîntă nălucă,</l>
                     <l>Ce-atît de mult te-adoram, încît m-așteptam cîteodată</l>
                     <l>Ca din povești să te rupi, și-n brațe să-mi cazi întrupată.</l>
                     <l>Ce fericiți am fi fost ! Azi toate rămas-au puzderii,</l>
                     <l>Bietele gînduri și-au ars aripele-n para durerii !</l>
                  </lg>
                  <lg>
                     <l>Silă de ziua de azi, și teamă de ziua de mîne,</l>
                     <l>Asta e tot ce mai simt. Dulci visuri — ce furăți stăpîne</l>
                     <l>Inimii mele — fugiți, lăsați-o de-a pururi pustie.</l>
                     <l>Ce să mai cate-n deșert la vremuri ce n-or să mai vie !</l>
                     <l>Cadă uitarea de veci ș-acoperă basmele-mi sfinte.</l>
                     <l>Pleacă-te, suflet zdrobit, durerilor de-aci-nainte:</l>
                     <l>Silă de ziua de azi, și teamă de ziua de mîne !</l>
                  </lg>
                  <trailer>Publicată în <hi rend="italic">Epoca ilustrată</hi>, an I, 1 ianuarie 1886</trailer>
               </div>
               <div type="div3">
                  <head>Delendum</head>
                  <lg>
                     <l>Haide, suflete, ridică-ți leghioanele de gânduri,</l>
                     <l>Și-mbrăcate-n za eternă întocmește-le în rânduri,</l>
                     <l>Bate-te cu tine însuți, zbuciumă-te nopți întregi,</l>
                     <l>Ca durerea ta în ritmul sfânt al versului s-o legi!</l>
                  </lg>
                  <lg>
                     <l>Și m-așez să scriu la masa de hârțoage încărcată...</l>
                     <l>Mintea-mi arde-nvălmășită tâmplele încep să-mi bată.</l>
                     <l>Am atins abia condeiul, și m-au apucat fiori...</l>
                     <l>Parcă văd cum stau la pândă, pătimași și cârtitori,</l>
                     <l>Nevoiașii noștri critici spadasinii damblagii,</l>
                     <l>Cari, neputând să muște, morfolesc arta-n gingii!</l>
                  </lg>
                  <lg>
                     <l>Trebui să respecți bontonul, să-ți gătești versul în frac,</l>
                     <l>Dacă ții ca prin saloane să poți fi lumii pe plac.</l>
                     <l>Nu-ți lăsa simțirea caldă, plină, vie și întreagă</l>
                     <l>Să zbucnească, și veșmântul, care-i vine, să-și aleagă;</l>
                     <l>Ci ți-o-mbracă-n floricele, și-i dă-ncunjur pe departe.</l>
                     <l>Plângi, urăște și blestemă după regula din carte.</l>
                     <l>Fii galant nesocotește-ți patima-n care te zbați,</l>
                     <l>Nu cumva să superi nervii criticilor delicați:</l>
                     <l>Poezia e un cântec dulce, un parfum ceresc!...</l>
                  </lg>
                  <lg>
                     <l>De-așa artă parfumată, o, vă foarte mulțumesc!</l>
                     <l>Când mi-i inima-ncărcată, și când gândurile-n muncă</l>
                     <l>Bat și rup zăgazul păcii, și din matca lor s-aruncă,</l>
                     <l>Toate lacome,-nsetate d-a ieși din haos, clare,</l>
                     <l>Ferecate-n cetluita versurilor încleștare.</l>
                     <l>Când viața mea întreagă mi-e în flăcări, zbuciumată,</l>
                  </lg>
                  <lg>
                     <l>Nu cumva c-are să-mi fie grija să deschid îndată</l>
                     <l>Și să văd cum mă învață codul bunelor manieri</l>
                     <l>Să-mi vărs patima pe droaia îngâmfaților bucheri,</l>
                     <l>Să apuc de piept pe falșii zei, să-i târâi din altar,</l>
                     <l>Și, smulgând masca științei de pe chipul lor murdar,</l>
                     <l>Să-i denunț în gura mare, ca să vadă-ntreaga lume</l>
                     <l>Cine sunt acești iluștri hoți de slavă și renume!</l>
                     <l>O, lăsați-mă, cu nervii voștri de cucoană mare,</l>
                     <l>Voi ce vreți să-mi puneți arta la regim și la-nfrânare,</l>
                     <l>Și-mi strâmbați din nas la toată vorba mai de-a dreptul spusă!</l>
                     <l>V-ar plăcea să șadă smirna, și la colț să fie pusă</l>
                     <l>Biata artă, ca micuții cari nu-s astâmpărați!...</l>
                  </lg>
                  <lg>
                     <l>
                        <hi rend="italic">A, atunci, și voi, desigur, ați fi critici minunați!...</hi>
                     </l>
                     <l>. . . . . . . . . . . . . . . . . . . . . .</l>
                     <l>
                        <hi rend="italic">Iată droaia de nevolnici, strașnicii stihuitori,</hi>
                     </l>
                  </lg>
                  <lg>
                     <l>Literați, ce pentr-o odă bagă muzele-n fiori,</l>
                     <l>Cântăreți, lihniți de pompe și de sărbători solemne,</l>
                     <l>Cari țin, cu tot prilejul, să s-arate, să se-nsemne,</l>
                     <l>Iată-i toți, porniți să ieie nemurirea cu asalt:</l>
                     <l>Pentru ei nu-i poartă-nchisă, și nici scaun prea înalt.</l>
                     <l>Sunt bătrâni cu barbe albe, tineri fără de musteți,</l>
                     <l>Ucenici și capi de școală, poeți mari și mici poeți,</l>
                     <l>Donchișoți ce-n a lor piele de mândrie-abia-și încap:</l>
                     <l>Suliți de carton în mână, și cu chivere pe cap,</l>
                  </lg>
                  <lg>
                     <l>Urieși cu talpa-n tină și cu creștetul în nori,</l>
                     <l>Dornici de eternitate și de statui visători!...</l>
                     <l>Toți împinși de-aceeași sete, pe volume-ntregi călări,</l>
                     <l>Se-mbulzesc se duc să spargă noaptea veșnicei uitări,</l>
                     <l>Și-n a gloriei lumină cu-a lor scrieri să răsară,</l>
                     <l>Să rămâie-n nesfârșitul timp, ca niște stâlpi de pară!</l>
                  </lg>
                  <lg>
                     <l>O, ridiculă cohortă de milogi neputincioși,</l>
                     <l>Ce spurcați cu-al vostru cântec graiul bunilor strămoși,</l>
                     <l>O, vânturători de fraze, scripcari sarbezi și smintiți,</l>
                     <l>Nu vedeți în ce mocirlă de prostii vă bălăciți?</l>
                  </lg>
                  <lg>
                     <l>Ce? Pentru c-ați pus la mustru</l>
                     <l>   niște biete vorbe goale</l>
                     <l>Ș-ați umplut, cu chiuita, de cerneal-atâtea coale,</l>
                     <l>Pentru c-ați scâncit la lună, ca toți barzii răsuflați,</l>
                     <l>Un amor străin, și patimi vechi, ce nu le-nțelegeați;</l>
                     <l>Credeți că-i de-ajuns ca lumea să vă dea-n genunchi uimită</l>
                     <l>Și în veci a ei uitare și dispreț să nu vă-nghită?</l>
                     <l>Dar de când nerușinarea, spuma frazelor umflate</l>
                     <l>Și ridicula-ngâmfare drept talent pot fi luate?</l>
                     <l>De când gloria se vinde, ca femeile de stradă,</l>
                     <l>Oricărui neghiob, ce-n cale-i, cu ochi dulci, vine să-i cadă?</l>
                     <l>Leneși, ignoranți, cu capul plin de fumuri și de pleavă,</l>
                     <l>Din nimic cum vreți să iasă și să faceți o ispravă?</l>
                  </lg>
                  <lg>
                     <l>Arta nu-i de voi. În lături, stârpituri făr de simțire,</l>
                     <l>Ce dați zor lumii blajine cu de-a sila să v-admire!...</l>
                     <l>Dar la glorie-n ce vremuri și în care țar-ajung</l>
                     <l>Astfel de paiați de bâlciuri și gușați de Câmpulung?</l>
                  </lg>
                  <lg>
                     <l>O, bâiguitori de fleacuri, lăutari nerușinați,</l>
                     <l>Ce dați buzna pe la chefuri și părăzi, ca să cântați,</l>
                     <l>De v-ar scăpăra o clipă mintea, să vă priviți bine,</l>
                     <l>Ați intra-n pământ de scârbă, de oroare și rușine!...</l>
                  </lg>
               </div>
               <div type="div3">
                  <head>Mamei</head>
                  <lg>
                     <l>Din vremile apuse ș-atât de fericite,</l>
                     <l>Aducerile-aminte adesea mă-mpresoară.</l>
                     <l>Ce de viață-n urmă!... Ca un potop mă-nghite</l>
                     <l>Comoara mea de visuri, pierduta mea comoară</l>
                     <l>Din vremile apuse ș-atât de fericite!</l>
                  </lg>
                  <lg>
                     <l>Cum se desfac, din noapte, icoane vechi și sfinte!</l>
                     <l>Și ca din cărți, trecutul fantastic mi s-așterne;</l>
                     <l>Atâtea dulci vedenii îmi picură în minte,</l>
                     <l>Cu durerosul farmec al pierderei eterne!...</l>
                     <l>Cum se desfac, din noapte, icoane vechi și sfinte!</l>
                  </lg>
                  <lg>
                     <l>Figura ta cuminte, duioasă și senină,</l>
                     <l>Răsare, scumpă mamă, din vremile acele,</l>
                     <l>Ca o madonă sfântă, scăldată în lumină.</l>
                     <l>Ce clară stă-n pervazul copilăriei mele</l>
                     <l>Figura ta cuminte, duioasă și senină!</l>
                  </lg>
                  <lg>
                     <l>O lene grea se lasă din cerul cald de vară.</l>
                     <l>De soare-i plină casa. Tu-ncet, pășind pe scânduri,</l>
                     <l>Lași storurile groase și dai muștele-afară.</l>
                     <l>Apoi, prostii de-a mele asculți și cazi pe gânduri.</l>
                     <l>O lene grea se lasă din cerul cald de vară.</l>
                  </lg>
                  <lg>
                     <l>Curg valuri mari de umbră și se-mpânzesc pe vale.</l>
                     <l>Din șes, privim spre codru, cum soarele se-neacă.</l>
                     <l>În mirosul de iarbă, tăcuți pășim agale,</l>
                     <l>Și bolta răcorită mai jos parcă s-apleacă,</l>
                     <l>Curg valuri mari de umbră și se-mpânzesc pe vale.</l>
                  </lg>
                  <lg>
                     <l>Stai dreaptă-n strana vechii biserici de la țară;</l>
                     <l>Eu bat la sfinți mătănii, și-i pup, și-i rog cuminte,</l>
                     <l>Cum blândele-ți povețe de mic mă învățară.</l>
                     <l>Tu, palidă-n extazul înduioșării sfinte,</l>
                     <l>Stai dreaptă-n strana vechii biserici de la țară.</l>
                  </lg>
                  <lg>
                     <l>Din cărți cu slovă veche și cu figuri frumoase,</l>
                     <l>O lume ca de visuri, cu totul minunată,</l>
                     <l>Mi-o scoți, și pe-ndelete începi a mi-o descoase.</l>
                     <l>Cât farmec e-n această viață, adunată</l>
                     <l>Din cărți cu slovă veche și cu figuri frumoase!</l>
                  </lg>
                  <lg>
                     <l>La patul meu, tăcută, veghind neadormită,</l>
                     <l>Încet pe fruntea-mi arsă de friguri, mâna-ți luneci,</l>
                     <l>În mine-ți stă viața... întreaga ta ursită;</l>
                     <l>Și după cum mi-s ochii, te bucuri sau te-ntuneci,</l>
                     <l>La patul meu, tăcută, veghind neadormită.</l>
                  </lg>
                  <lg>
                     <l>Din câți copii pe lume-s, nici unul nu-i ca mine.</l>
                     <l>Și cât mă vezi de mare în planurile tale!...</l>
                     <l>La zodii chiar s-arată cum am s-ajung de bine,</l>
                     <l>Și ce măriri m-așteaptă în norocoasa-mi cale!</l>
                     <l>Din câți copii pe lume-s, nici unul nu-i ca mine...</l>
                  </lg>
                  <lg>
                     <l>Ce dureros se stinse deșarta-ți așteptare!</l>
                     <l>Pierdut, te văd, din cruda vieții vijelie,</l>
                     <l>Nenorocită mamă, și plâng că nu-s în stare</l>
                     <l>O slabă mângâiere să-ți dau, cât de târzie,</l>
                     <l>Ce dureros se stinse deșarta-ți așteptare!</l>
                  </lg>
                  <lg>
                     <l>De fiul tău departe, stingheră și trudită,</l>
                     <l>Nemaiavând puterea de-a te ruga și plânge,</l>
                     <l>Azi îți privești, cu silă, viața amăgită,</l>
                     <l>Cum a rămas pustie și cât de trist se stânge,</l>
                     <l>De fiul tău departe, stingheră și trudită.</l>
                  </lg>
                  <lg>
                     <l>Ca pete mari de umbră pe-o miriște uscată,</l>
                     <l>Așa, pe-a noastră urmă, trec stoluri lungi de gânduri.</l>
                     <l>Nimic nu mai există din câte-au fost odată,</l>
                     <l>Ș-asupra noastră anii pustii trec, rânduri-rânduri,</l>
                     <l>Ca pete mari de umbră pe-o miriște uscată.</l>
                  </lg>
               </div>
               <div type="div3">
                  <head>Cum curge vremea... </head>
                  <lg>
                     <l>Cum curge vremea și ne-ngroapă!</l>
                     <l>Ia vezi ce mare te făcuși:</l>
                     <l>Mai ieri, erai numai de-o șchioapă,</l>
                     <l>Când te pierdeam printre păpuși;</l>
                  </lg>
                  <lg>
                     <l>Când te dam huța pe picioare,</l>
                     <l>O minunică răsfățată,</l>
                     <l>Și te-ntrebam care-de-care:</l>
                     <l>Ce ești mata băiat, ori fată?</l>
                  </lg>
                  <lg>
                     <l>Parcă te văd cum înainte</l>
                     <l>Ne ieși la toți, și-n gât ne sai;</l>
                     <l>Mama-ți tot zice: fii cu minte...</l>
                     <l>Tu parcă altă grijă n-ai!</l>
                  </lg>
                  <lg>
                     <l>Zâmbind, dai gurii noastre pradă</l>
                     <l>Obrajii rumeni și rotunzi;</l>
                     <l>Și toate lași să ți se vadă,</l>
                     <l>Căci n-ai de ce să ți le-ascunzi.</l>
                  </lg>
                  <lg>
                     <l>Sub scară, jos, într-o rochiță</l>
                     <l>Păn la genunchi aproape goală,</l>
                     <l>Spui vorbe dulci și dai guriță</l>
                     <l>Unui pisoi ce-ți toarce-n poală.</l>
                  </lg>
                  <lg>
                     <l>Când ușile, ca de furtună,</l>
                     <l>Trosnesc, izbite de părete,</l>
                     <l>Știm că vii tu, cea mai nebună</l>
                     <l>Și mai drăguță dintre fete.</l>
                  </lg>
                  <lg>
                     <l>Râzând, de toate cele plină</l>
                     <l>Pe mânușiți și pe obraz,</l>
                     <l>    Tu umpli casa de lumină,</l>
                     <l>De fericire și de haz...</l>
                  </lg>
                  <lg>
                     <l>Firește, azi ești domnișoară,</l>
                     <l>Nu ne vorbim ca mai-nainte...</l>
                     <l>Privirea ta mă înfioară,</l>
                     <l>De serioasă și cuminte.</l>
                  </lg>
                  <lg>
                     <l>Și, totuși, nu știu cum îmi vine,</l>
                     <l>Când văd acești doi ochi ce cată</l>
                     <l>Așa frumoși și mari la mine,</l>
                     <l>Și știu că-i sărutam odată!...</l>
                  </lg>
               </div>
               <div type="div3">
                  <head>Ce fericiți am fi-mpreună! </head>
                  <lg>
                     <l>Noi nu ne-am spus-o dar, vezi bine</l>
                     <l>Că ne iubim; și ochii tăi</l>
                     <l>De mult așteaptă de la mine</l>
                     <l>Să spun cuvântul greu dintâi.</l>
                  </lg>
                  <lg>
                     <l>Când ne-ntâlnim, e-o fericire,</l>
                     <l>Ce-am fost dorit-o amândoi;</l>
                     <l>Nu-i limba-n stare să înșire</l>
                     <l>Din ochi câte ne spunem noi! ...</l>
                  </lg>
                  <lg>
                     <l>Se sorb, adânci și însetate,</l>
                     <l>A noastre lacome priviri,</l>
                     <l>Același gând și dor ne-abate,</l>
                     <l>Aceleași tainice porniri.</l>
                  </lg>
                  <lg>
                     <l>Ș-atâta ți-i de înțeleasă</l>
                     <l>Cerșirea ochilor mei triști,</l>
                     <l>Că te roșești, ca o mireasă,</l>
                     <l>Clipești, nervos buzele-ți miști...</l>
                  </lg>
                  <lg>
                     <l>Și dulce-mi cați o dezmierdare,</l>
                     <l>Pe-ascuns un zâmbet îmi trimeți:</l>
                     <l>În noi, întunecat, tresare</l>
                     <l>Misterul veșnicei vieți.</l>
                  </lg>
                  <lg>
                     <l>O, ne-nțelegem de minune,</l>
                     <l>Cu cât ne întâlnim mai des,</l>
                     <l>Și, totuși ne sfiim a spune</l>
                     <l>Ce fiecare-am înțeles.</l>
                  </lg>
                  <lg>
                     <l>De rămânem singuri vrodată,</l>
                     <l>Stăm muți, cu ochii în pământ.</l>
                     <l>Tu parc-aștepți înfiorată,</l>
                     <l>Eu în deșert mintea-mi frământ...</l>
                  </lg>
                  <lg>
                     <l>De ce nu vrei? ... Mai lesne-ți vine</l>
                     <l>Să-mi faci tu cale la-nceput:</l>
                     <l>Apropie-te blând de mine</l>
                     <l>Și-ntinde-mi mâna s-o sărut.</l>
                  </lg>
                  <lg>
                     <l>Din vraja dulcilor ispite</l>
                     <l>Nemaicătând să te abați,</l>
                     <l>Ne-om pomeni, pe negândite,</l>
                     <l>Ca de când lumea-mbrățișați.</l>
                  </lg>
                  <lg>
                     <l>La ce vrei să se risipească</l>
                     <l>Atâtea visuri în zadar?</l>
                     <l>La ce comoara ta firească</l>
                     <l>Să ți-o îngropi, ca un avar?...</l>
                  </lg>
                  <lg>
                     <l>Acum ți-i inima fierbinte,</l>
                     <l>Frumoasă ești, iubită ești ...</l>
                     <l>Ce mai aștepti, așa cuminte,</l>
                     <l>Și-n taină singură tânjești?</l>
                  </lg>
                  <lg>
                     <l>Nu simți cum prinde să te-mbete</l>
                     <l>Tăria-nfrăntelor dorinți?</l>
                     <l>Nu vezi cum arzi de sfânta sete</l>
                     <l>A sărutărilor fierbinți?...</l>
                  </lg>
                  <lg>
                     <l>Îndemnul tinereții tale</l>
                     <l>Ascultă-l — cât e de-nțelept!</l>
                     <l>Cu-atâta dor îți cat în cale!</l>
                     <l>E-atâta timp de când te-aștept!...</l>
                  </lg>
                  <lg>
                     <l>Ce fericiți am fi-mpreună ! ...</l>
                     <l>Ne-am alinta, ca doi copii.</l>
                     <l>Acu ni-i vremea, numai bună,</l>
                     <l>De dezmierdări, de nebunii! ...</l>
                  </lg>
                  <lg>
                     <l>O, vino, fă ce vrei din mine,</l>
                     <l>Stăpâna vieții mele fii,</l>
                     <l>Rentoarce-mi vremile senine,</l>
                     <l>Comoara de copilării! ...</l>
                  </lg>
                  <trailer>Românul, an XXXI, nr 26, 27 iunie 1887</trailer>
               </div>
               <div type="div3">
                  <head>Iertare... </head>
                  <div type="div4">
                     <head>I.</head>
                     <lg>
                        <l> Ce frumoasă ești! Cu câtă voluptate își mlădie <lb/>Trupul formele-i rotunde, și cu câte grijă știe <lb/>Să-și păstreze-n mersu-i leneș și în toat-a lui mișcare <lb/>Ritmul maiestos, molatic, ca al unui val de mare!... <lb/>De pe ochii tăi mari, negri, umezi, înfiorători, <lb/>Când ridici genele grele, parc-ai dizvăli din nori <lb/>Din andâcul lor s-aruncă. <lb/>O-nțeleg de ce suspină <lb/>Pe-a ta urm-atâtea inimi, de ce-ți stau atâția-n cale, <lb/>Amețiți de al tău zâmbet, robi ai frumuseței tale! <lb/>Tu, printre femei, ești zână fără de asemănare, <lb/>Chipul tău e răsărirea unui astru — când apare. <lb/>Și-n lumina orbitoare a saloanelor, prin baluri, <lb/>Când pășești, ca o regină, spintecând a gloatei valuri, <lb/>Toți încremenesc în urmă-ți privind lacom după tine: <lb/>E un murmur lung de șoapte, de mirare, de suspine... </l>
                     </lg>
                     <lg>
                        <l>... </l>
                     </lg>
                     <lg>
                        <l>Cine-i ferictul care e stăpân pe-așa comoară? </l>
                        <l>Cine-și farmecă viața și durerile-și omoară </l>
                        <l>În beția sărutării buzelor tale fierbinți, </l>
                        <l>Suflet înecat în basme, uitător de suferinți! </l>
                     </lg>
                  </div>
                  <div type="div4">
                     <head>II. </head>
                     <lg>
                        <l>A, se-ncepe valsul. Iată dintr-un pîlc se deslușește </l>
                        <l>Nalt și voinic, un tânăr: leganandu-se pășește. </l>
                        <l>Și s-apropie de tine. Tu te-ai și sculat în sus; </l>
                        <l>Alb, rotund, frumos — alene — brațul pe grumaz i-ai pus. </l>
                        <l>Și ca-n zbor, ca-n vis te duce, strânsă bine de mijloc </l>
                        <l>Pe-al lui umăr îți culci capul -respirarea ta de foc </l>
                        <l>El o simte pe obrazu-i.. Tu-i simți inima cum bate. </l>
                        <l>Moleșiți de farmec, ochi vi se-nchid pe jumătate </l>
                        <l>Piept la piept, a voastre trupuri s-au aprins de-același dor. </l>
                        <l>Ce-ncleștare pătimașă! ... Ce vârtej amețitor! </l>
                        <l>Părul, fața — de iuțeală — parcă vi le suflă vântul; </l>
                        <l>Doar picioarele, cu vârful, mai ating de-abia pământul. </l>
                        <l>Lumea stă și va privește cât sunteți de potriviți; </l>
                        <l>Înadins, parcă, natura v-a făcut să vă iubiți! </l>
                     </lg>
                  </div>
                  <div type="div4">
                     <head>III. </head>
                     <lg>
                        <l>Târziu, singură, trudită, în odaia de culcare, </l>
                        <l>Stai privind cum din oglindă chipul tău frumos răsare. </l>
                        <l>Foșnind hainele desprinse de pe tine curg grămadă, </l>
                        <l>Peste șolduri îți lași părul, ca o mantie să cadă; </l>
                        <l>Și rămâi așa, -nclestându-ți peste cap brațele goale, </l>
                        <l>Cu picioarele desculțe îngropate-n blană moale. </l>
                        <l>Nu gândești nimic, și totuși simți că te aprinzi la față, </l>
                        <l>Te-nfiori ca de-o străină și fără-nțeles viață </l>
                        <l>Ce s-a deșteptat în tine; parcă te sfârșești deodată </l>
                        <l>Într-o lene caldă, dulce; apoi iar tresai: te-mbată </l>
                        <l>POfta strângerii în brațe... </l>
                        <l>Ah, atunci ca prin minune, </l>
                        <l>De-ar ieși el, ca o roabă tremurând i te-ai supune, </l>
                        <l>L-ai lasă să te-njoseasca să te calce în picioare; </l>
                        <l>Cu ce drag ți-ai da viața dac-ar fi să te omoare </l>
                        <l>În aprinsă, fericită și sălbatică-nclestare </l>
                        <l>A nervoaselor lui brațe!... </l>
                        <l>Ce nesuferită-ți pare </l>
                        <l>Liniștea odăii goale! Vălmășit îți trec prin minte </l>
                        <l>Valsul, tinerii, spendoarea, larma dulcilor cuvinte. </l>
                        <l>Triști și obosiți, în juru-ți, ochii cată dureros, </l>
                        <l>De-un suspin îți saltă pieptul, moi îți cad brațele-n jos... </l>
                        <l>Și te culci. Tot trupu-ți arde; ca de spaimă sânu-ți bate; </l>
                        <l>Te-ntinzi leneșă-n răcoarea dulce-a pânzelor curate. </l>
                        <l>Și-nchizi ochii. Somnul însă, să te-astâmpere, nu vine, </l>
                        <l>Căci s-au pus atâtea gânduri capul cu vedenii felurite: </l>
                        <l>Te gândești la multe alte nopți, nespus de fericite, </l>
                        <l>Și te-mbeti de voluptatea visurilor ce-ți înșiri, </l>
                        <l>Pradă unor desfrânate și bolnave-nchipuiri... </l>
                     </lg>
                     <lg>
                        <l>Unde-s ochii arși de doru-ți, să te văd așa, culcată, </l>
                        <l>Cu adânca lor privire fioros să te străbată? </l>
                        <l>Unde-s buzele-nsetate, răsuflarea să ți-o soarbă? </l>
                        <l>Unde-i el, stăpân pe gândul și pe patima ta oarbă?... </l>
                     </lg>
                     <lg>
                        <l>Dar încet îți bate-n ușă cineva. Tu, nemișcată, </l>
                        <l>C-un glas silnic îi strigi: intră!... Sfiicios, în prag s-arată </l>
                        <l>Binișor înaintează- ți s-apropie de pat, </l>
                        <l>Cu evlavie-ți ia mâna, ca pe moaște, ș-o sărută </l>
                        <l>Sub privirea lui duioasă tu stai rigidă și mută. </l>
                        <l>Cu ochii galeși îți cerșește un surâs, o vorba bună </l>
                        <l>Dragostea-i chinuitoare nendrăznind să ți-o mai spună. </l>
                     </lg>
                     <lg>
                        <l>Și tăcerea ta e plină de mustrare și de ură </l>
                        <l>Vede bine că-i ridicul, ș-ar pleca dar nu se-ndură </l>
                        <l>Lângă tine-i cald, și dulce, ș-un parfum care-l îmbată </l>
                        <l>Convulsiv îți strânge mâna, lacom nările-și dilată, </l>
                        <l>Și oftează. </l>
                        <l>O, ce crudă ironie! Tocmai cine </l>
                        <l>S-a găsit să-și lege soarta și viața lui cu tine!... </l>
                     </lg>
                     <lg>
                        <l>... </l>
                     </lg>
                     <lg>
                        <l>Suflet zbuciumat de spasmul tinereții netrăite, </l>
                        <l>Și-ncărcat de-o frumusețe dătătoare de ispite, </l>
                        <l>Poți să cazi, fără mustrare ... Ale tale dulci păcate </l>
                        <l>Negreșit că și de oameni și de sfinți îți sunt iertate.</l>
                     </lg>
                     <trailer>Revista nouă, an. I, nr. 1, 15 decembrie 1887</trailer>
                  </div>
               </div>
               <div type="div3">
                  <head>Liniște</head>
                  <epigraph>Amicului meu Delavrancea</epigraph>
                  <lg>
                     <l>Tinere, ce-ți strângi în palme tâmplele înfierbântate,</l>
                     <l>Pe cand mintea ta, în friguri, ca o flacără se zbate,</l>
                     <l>Năbușită înlăuntru, dacă, după nopți de trudă,</l>
                     <l>Migălind vorbă cu vorbă, c-o-ndărătnicie crudă,</l>
                     <l>Ai ajuns să-ți legi în stihuri vro durere, sau vrun vis,</l>
                     <l>Nu-ți întemeia o lume de iluzii pe ce-ai scris,</l>
                     <l>Nici nu te-mbăta de vorba cui ar sta să te admire!</l>
                     <l>În dezordinea vieții înecând a ta gândire,</l>
                     <l>Și spărgând smalțul de forme și de amăgiri ce-ascunde</l>
                     <l>Miezul urilor eterne ș-al durerilor profunde,</l>
                     <l>Vei vedea cât de fatală-i dușmănia celorlalți,</l>
                     <l>Când deasupra lor talentul ți-a dat aripi să te-nalți</l>
                     <l>Și când leneșa lor minte, dată pe gândiri ușoare,</l>
                     <l>Se împiedică de-o muncă ce-o cutremură ș-o doare.</l>
                     <l>Fermecați de-o ciripire liniștită și dulceagă,</l>
                     <l>Adormiți de vorbe goale, cum vrei tu să-ți înțeleagă</l>
                     <l>Versul încărcat de gânduri, și cum crezi c-au să te ierte,</l>
                     <l>Când îi smulgi din pacea frazei sunătoare și deșerte?...</l>
                     <l>Nu, nu te-aștepta să-ți fie cu flori calea sămănată,</l>
                     <l>Munca de artist e crudă, și e trist-a ei răsplată.</l>
                     <l>Ars de-a pururea de setea formelor nepieritoare,</l>
                     <l>Cu dorința ta maestrul neputând să se măsoare,</l>
                     <l>Câte visuri nu-ți întuneci tu, cinstit, preot al artei,</l>
                     <l>În discurajarea tristă de-a vedea cât de departe-i</l>
                     <l>Strofa ce-ai purtat-o-n minte de cea scoasă la lumină!...</l>
                     <l>Amețit, trudit, pe mână capul greu ți se închină,</l>
                     <l>Și suspini amar de mila frumuseții care-ți moare</l>
                     <l>Zugrumată-n închisoarea vorbelor nencăpătoare.</l>
                     <l>Și dac-ai putut alege și-ntrupa vreo icoană</l>
                     <l>Din deșarta, viforoasa existenței tale goană,</l>
                     <l>Cum vrei tu ca în pervazul altor minți, altă lumină</l>
                     <l>Îmbrăcând-o, să rămâie tot icoana ta, senină?</l>
                     <l>Fiecare în îngusta-i minte, când va fi s-o prindă,</l>
                     <l>Strâmbă și mototolită, ca-ntr-un ciob prost de oglindă,</l>
                     <l>Va vedea-o-n el, pătată de-a lui proprie prostie.</l>
                  </lg>
                  <lg>
                     <l>A, sunt fericiți aceia căror' nu li-i dat să știe</l>
                     <l>A creării dureri sfinte, și pe care îi îmbată</l>
                     <l>Ritmul generos în care își scriu proza nesărată,</l>
                     <l>Toaca bunelor silabe, și duioasa-ncredințare</l>
                     <l>Că-nsemnați cu stemă-n frunte, ce-au scris ei e lucru mare!</l>
                     <l>Al acestora-i triumful: vecinic fețele senine,</l>
                     <l>Drepți, înfumurați, c-un zâmbet protector privesc la tine.</l>
                     <l>Ei sunt veseli: au o gloată de naivi ca să-i admire,</l>
                     <l>Și se-ngrașă de prostie, de noroc și nesimțire.</l>
                     <l>Căci cuvintele blajine și nimicurile lor,</l>
                     <l>Dezmierdând frumos urechea, cad în gustul tuturor.</l>
                  </lg>
                  <lg>
                     <l>S-or găsi și pentru tine, suflet generos și mare,</l>
                     <l>Ș-încă mulți, ca să-ți arunce un cuvânt de-ncurajare.</l>
                     <l>Vei avea cinstea să intri și prin casele bogate,</l>
                     <l>Unde ți-or întinde mâna, c-o-ngrijită bunătate,</l>
                     <l>Doamne mari, cari-și vor face ochii mici ca să te vadă,</l>
                     <l>Tineri parfumați, de spirit, sclivisiți ca de paradă,</l>
                     <l>Și domni gravi, plini de afaceri, ce te-or întreba discret:</l>
                     <l>Cam ce sumă să câștige cu-a lui versuri un poet!...</l>
                  </lg>
                  <lg>
                     <l>Și vei sta cu ei la masă... A... dar ia aminte bine,</l>
                     <l>Că-n bonton sunt pravili grele pentr-un necioplit ca tine,</l>
                     <l>Te păzește, să nu vătămi a lor gusturi rafinate.</l>
                     <l>În discuții orice-ar zice lasă-i, dă-le lor dreptate.</l>
                  </lg>
                  <lg>
                     <l>Anecdota, calamburul acolo fiind la preț</l>
                     <l>Cată-le prin almanahuri, și vei trece de isteț.</l>
                     <l>Păn-atunci, neavând spirit, nu prea-ntinde vorba multă;</l>
                     <l>Nici să taci așa întruna, căci tăcerea ta-i insultă...</l>
                  </lg>
                  <lg>
                     <l>După masă se-nțelege doamnele te vor ruga,</l>
                     <l>Cu obișnuitul zâmbet, ca să le citești ceva.</l>
                     <l>Tu, mișcat de-atâta cinste, îți scoți foile îndată,</l>
                     <l>Sfiicios cătând la lumea ce-mprejurul tău stă roată,</l>
                     <l>Te închei frumos la haină și... începi. Una suspină,</l>
                     <l>Alta râde, face semne și s-apleacă spre vecină.</l>
                     <l>Conversația începe: de copii, de slugi, de rochii...</l>
                     <l>Are haz, șoptește gazda, spionându-te cu ochii.</l>
                  </lg>
                  <lg>
                     <l>Uf, ce anost! Cine-i ăsta? într-un colț se-ntreabă două.</l>
                     <l>De, închipuie-ți, săracul!... de povești ne arde nouă?</l>
                  </lg>
                  <lg>
                     <l>. . . . . . . . . . . . . . . . . . . . . . . . .</l>
                  </lg>
                  <lg>
                     <l>A, s-a isprăvit!... Din vorbă se-ntrerup pentr-un moment;</l>
                     <l>Fiecare se silește să-ți arunce-un compliment:</l>
                     <l>Inspirat ați fost de muze!... Prea frumoasă poezie!</l>
                     <l>Nu uita c-aci se cere să roșești de modestie.</l>
                     <l>Datoria ta făcută poți să te retragi cuminte.</l>
                     <l>Doamnele-și reiau în pace vorba lor de mai nainte.</l>
                  </lg>
                  <lg>
                     <l>Spune-acum dacă-ți surâde o asemenea viață,</l>
                     <l>Și de crezi că e o soartă fericită și măreață</l>
                     <l>De-a lăsa acestor oameni dreptul să te umilească!</l>
                     <l>Căci, pentr-un sărac ce simte, nu e rană sufletească</l>
                     <l>Mai grozavă decât mila rea și disprețuitoare</l>
                     <l>Cu care-l privesc bogații din deșarta lor splendoare!</l>
                     <l>Ce? Atâta timp să cauți dureroasa întrupare</l>
                  </lg>
                  <lg>
                     <l>A unei lumini de-o clipă ce-n viața ta răsare,</l>
                     <l>Și din haosul de gânduri s-alegi sfintele icoane,</l>
                     <l>Ca să faci frumos cu ele la boieri și la cocoane?</l>
                     <l>Dar ar fi să te cutremuri de dezgust și de rușine</l>
                     <l>Când ai ști cu ce-ngâmfare, ce de sus privesc la tine</l>
                     <l>Toți neghiobii ce-ți dau mâna socotind că-ți fac onoare!</l>
                     <l>Și mai vii să-nfrângi disprețul nesimțirii zâmbitoare</l>
                     <l>Ș-al biletelor de bancă cu ce-ai scris cu ce-ai gândit?</l>
                     <l>Cine vrei să te-nțeleagă, saltimbanc nenorocit?...</l>
                  </lg>
                  <lg>
                     <l>A, nu-ți tăvăli talentul prin saloanele bogate,</l>
                     <l>Unde capul nu gândește, unde inima nu bate</l>
                     <l>Decât dup-o anumită și stupidă învoială,</l>
                     <l>Unde omul i-o păpușă, și viața o spoială!</l>
                     <l>Fugi de zâmbetul fățarnic și de strângerea de mână</l>
                     <l>A acestor măști ce firea omenească o îngână...</l>
                     <l>Fugi. E-un vicleim ridicul, monoton din cale-afară;</l>
                     <l>Veșnica deșărtăciune ține capătul de sfară!</l>
                     <l>Suflet înecat de gânduri sfinte și nepieritoare,</l>
                     <l>Lasă-ți clipele vieții înțelept să se strecoare,</l>
                     <l>Răsărind de pe-a lor urme dungi neșterse de lumină;</l>
                     <l>Și de vrei să-ți deie arta mângâierea ei senină,</l>
                     <l>Ca un pustnic te închide în odaia ta săracă,</l>
                     <l>Și dorințelor deșerte poruncește-le să tacă:</l>
                     <l>Lumea ce ai fost visat-o neaflând-o nicăirea,</l>
                     <l>Caută-ți în tine însuți liniștea și fericirea.</l>
                  </lg>
               </div>
               <div type="div3">
                  <head>Homo homini lupus</head>
                  <lg>
                     <l>Zadarnic! – Lupta se-ntețește,</l>
                     <l>Și nu-i alegere de armă.</l>
                     <l>Sub pumnul grosolan al forței</l>
                     <l>Dreptatea celui slab se sfarmă.</l>
                  </lg>
                  <lg>
                     <l>Durerile vin tot mai multe,</l>
                     <l>Mai mari și mai adânc simțite.</l>
                     <l>De unde sapi lumina, curge</l>
                     <l>Iar întuneric ce te-nghite.</l>
                  </lg>
                  <lg>
                     <l>Un pas, un gând, o scăpărare,</l>
                     <l>Și îndoiala te-nfioară.</l>
                     <l>Pe umeri tot mai slabi apasă</l>
                     <l>Din ce în ce mai grea povară.</l>
                  </lg>
                  <lg>
                     <l>Sub planul sfânt de înfrățire</l>
                     <l>Sporește ura bestială:</l>
                     <l>Tot omul e-un vrăjmaș la pândă,</l>
                     <l>Toată cruzimea e o fală;</l>
                  </lg>
                  <lg>
                     <l>S-azvârl-a patimilor valuri</l>
                     <l>Din șubredele stăvilare,</l>
                     <l>Și peste pulberea de pravili</l>
                     <l>Domnește oarba-nverșunare.</l>
                  </lg>
                  <lg>
                     <l>Zadarnic gânduri răzvrătite</l>
                     <l>Izbesc eterna piramidă,</l>
                     <l>Spre vârful căreia cu toții</l>
                     <l>Se bat o cale să-și deschidă...</l>
                  </lg>
                  <lg>
                     <l>Mai sus, mai sus ... scrâșnind se-ndeasă;</l>
                     <l>Sub mulți prăpastia se cască.</l>
                     <l>Nu tuturor li-i dat să zboare,</l>
                     <l>Dar câți nu știu să se târască!</l>
                  </lg>
                  <lg>
                     <l>Asupra omului de mâine</l>
                     <l>S-apleacă palida știință,</l>
                     <l>Și-l vede mai nervos, mai sceptic,</l>
                     <l>Mai înrăit de suferință...</l>
                  </lg>
                  <lg>
                     <l>Zadarnic! – Lupta se-ntețește,</l>
                     <l>Și nu-i alegere de armă.</l>
                     <l>Sub pumnul grosolan al forței</l>
                     <l>Dreptatea celui slab se sfarmă.</l>
                  </lg>
                  <trailer>Revista nouă, an I, nr 3, 15 februarie 1888</trailer>
               </div>
               <div type="div3">
                  <head>Tot alte vremi... </head>
                  <lg>
                     <l>Tot alte vremi s-au așternut.</l>
                     <l>Din ce în ce mai rar,</l>
                     <l>Icoane șterse din trecut</l>
                     <l>Încet și trist răsar.</l>
                  </lg>
                  <lg>
                     <l>În urma mea s-a-ntunecat,</l>
                     <l>Cum nici n-aș fi trăit...</l>
                     <l>Mai clare-s câte le-am visat</l>
                     <l>Și-n cărți le-am fost citit.</l>
                  </lg>
                  <lg>
                     <l>Și de-ar fi fost să nu te știu,</l>
                     <l>De mult puteam să mor</l>
                     <l>Un beduin într-un pustiu,</l>
                     <l>Sub lună călător.</l>
                  </lg>
                  <lg>
                     <l>Dar chipul tău în veci mi-a stat</l>
                     <l>Ca o lumină-n gând.</l>
                     <l>Și ani întregi te-am așteptat,</l>
                     <l>De-atâta dor plângând.</l>
                  </lg>
                  <lg>
                     <l>Căci singura-mi iubire-ai fost</l>
                     <l>Și singurul meu vis,</l>
                     <l>Ce-n stepa fără adăpost</l>
                     <l>O cale mi-a deschis.</l>
                  </lg>
                  <lg>
                     <l>În fine, mi te-ai arătat,</l>
                     <l>Tu, chip frumos și sfânt;</l>
                     <l>Pierdut, în fața ta am stat</l>
                     <l>Cu ochii în pământ,</l>
                  </lg>
                  <lg>
                     <l>Gândind că s-ar putea să pleci,</l>
                     <l>Stingher și dornic iar,</l>
                     <l>Să plâng în urma ta pe veci,</l>
                     <l>Chemându-te-n zadar.</l>
                  </lg>
                  <lg>
                     <l>Tu însă te-ai înduioșat</l>
                     <l>Și mâna mi-ai întins,</l>
                     <l>De tine m-am alăturat</l>
                     <l>Și-n brațe te-am cuprins.</l>
                  </lg>
                  <lg>
                     <l>De-acum nici voi să mai ascult</l>
                     <l>La glasurile din trecut.</l>
                     <l>Ființa mea cea de demult</l>
                     <l>În noapte s-a pierdut.</l>
                  </lg>
                  <lg>
                     <l>În urmă stă un larg pustiu,</l>
                     <l>Un vis nelămurit.</l>
                     <l>Din tot trecutul meu nu știu</l>
                     <l>Decât că te-am iubit.</l>
                  </lg>
               </div>
               <div type="div3">
                  <head>Iulia Hasdeu </head>
                  <lg>
                     <l>Pe catafalc întinsă, de flori împresurată,</l>
                     <l>Stă albă și frumoasă. La cap îi ard făclii.</l>
                     <l>În jurul ei s-adună mulțimea-nfiorată,</l>
                     <l>Ce-n plâns fără de lacrimi durerea și-o arată,</l>
                     <l>Căci gurile sunt multe și mințile-s pustii.</l>
                  </lg>
                  <lg>
                     <l>Ea doarme, și pe chipu-i de sfântă luminează</l>
                     <l>Misteriosul zâmbet al liniștii de veci.</l>
                     <l>Pe lustrul frunții joacă a geniului rază,</l>
                     <l>Și-n maiestatea morții ea pare că visează,</l>
                     <l>La piept ținându-și crucea sub degetele-i reci.</l>
                  </lg>
                  <lg>
                     <l>Așa o iau pe brațe în haina-i de mireasă,</l>
                     <l>Și-n cântece de preoți o culcă în sicriu.</l>
                     <l>Cu tălpile-nainte încet o scot din casă.</l>
                     <l>Plângând, ai săi o cheamă. În urma ei se lasă</l>
                     <l>Pe toate-nghețul morții muțenie, pustiu.</l>
                  </lg>
                  <lg>
                     <l>Cu ochii plini de lacrimi, duiosul ei părinte</l>
                     <l>Pe migălite rânduri stă nopți întregi plecat:</l>
                     <l>Sunt gândurile moartei, sunt urmele ei sfinte...</l>
                     <l>Ș-acum el înțelege:</l>
                     <l>    Să poarte-atâta minte</l>
                     <l>Un cap așa de tânăr, a fost de neiertat.</l>
                  </lg>
               </div>
               <div type="div3">
                  <head>Profiluri</head>
                  <div type="div4">
                     <head>No. 1 </head>
                     <lg>
                        <l>Daniil, bătrînul stariț,</l>
                        <l>Șade-n jețu-i, răsturnat;</l>
                        <l>Chipul lui îmbracă umbra</l>
                        <l>Gîndurilor ce-l străbat,</l>
                     </lg>
                     <lg>
                        <l>Și cum stă, în rasa-i lungă,</l>
                        <l>Cuvios și neclintit,</l>
                        <l>În tăcerea asta sfîntă,</l>
                        <l>Ai jura că-i zugrăvit...</l>
                     </lg>
                     <lg>
                        <l>Numai dreapta lui, alene</l>
                        <l>Rezemată pe spătar,</l>
                        <l>Cum ar bate tactul vremii,</l>
                        <l>Se clintește-ncet și rar:</l>
                     </lg>
                     <lg>
                        <l>Printre degetele-i slabe,</l>
                        <l>Țăcănind, cad somnoros,</l>
                        <l>Din șiragul de mătănii,</l>
                        <l>Boabele de chiparos,</l>
                     </lg>
                     <lg>
                        <l>Și, în ritmul lor, trec umbre —</l>
                        <l>Amintiri din vremuri vechi —</l>
                        <l>Glasuri, vuiete de clopot</l>
                        <l>Îi răsună în urechi.</l>
                     </lg>
                     <lg>
                        <l>Și ce haos, ce amestec</l>
                        <l>De videnii și-ntîmplări !</l>
                        <l>Se frămînt-o lume-n minte-i,</l>
                        <l>Ca-n adîncul unei mări:</l>
                     </lg>
                     <lg>
                        <l>Chiote de veselie,</l>
                        <l>Țupăieli de oameni beți —</l>
                        <l>Stricăciunea și desfrîul</l>
                        <l>Unei lacome vieți;</l>
                     </lg>
                     <lg>
                        <l>Înhăitări de crai bezmetici,</l>
                        <l>Trupuri goale de femei,</l>
                        <l>Ce-au hulit pe Născătoarea</l>
                        <l>Ș-au scuipat în fața ei;</l>
                     </lg>
                     <lg>
                        <l>Gemete și chipuri slabe</l>
                        <l>De călugări chinuiți;</l>
                        <l>Aur stors din suferința</l>
                        <l>Celor proști și umiliți !</l>
                     </lg>
                     <lg>
                        <l>Răfuieli cu iconomul:</l>
                        <l>”Gherasime, rău te porți !</l>
                        <l>Unde-i partea mea din mese</l>
                        <l>Și din leafa celor morți?</l>
                     </lg>
                     <lg>
                        <l>Mie nu-mi plac hrăpitorii...</l>
                        <l>Ce-ți faci cruce? Nu știu eu,</l>
                        <l>Vinde sfintele odoare</l>
                        <l>Și plătește-mi ce-i al meu...”</l>
                     </lg>
                     <lg>
                        <l>*</l>
                     </lg>
                     <lg>
                        <l>Dar ce guri de foc se cască !...</l>
                        <l>Vai, gheena s-a deschis !</l>
                        <l>Daniile, ia-ți ceaslovul</l>
                        <l>Și mai zi un paraclis !</l>
                     </lg>
                     <lg>
                        <l>Slăbănog, îngenunchează</l>
                        <l>Și cu mîinile la piept,</l>
                        <l>Cată-nfricoșat la slava</l>
                        <l>Celui milostiv și drept:</l>
                     </lg>
                     <lg>
                        <l>„Doamne, gura-mi păcătoasă</l>
                        <l>Nu-ndrăznește-a te ruga —</l>
                        <l>Ca un făcător de rele</l>
                        <l>Tremur înaintea ta.</l>
                     </lg>
                     <lg>
                        <l>Întinat îmi este trupul,</l>
                        <l>Sufletul nelegiuit.</l>
                        <l>Și cu gîndul, și cu vorba,</l>
                        <l>Și cu fapta am greșit.</l>
                     </lg>
                     <lg>
                        <l>Însă mila ta e mare,</l>
                        <l>Ești atoateiertător...</l>
                        <l>Nu lăsa în rătăcire</l>
                        <l>Și în stricăciuni să mor !</l>
                     </lg>
                     <lg>
                        <l>Ci cu duhul gurii tale</l>
                        <l>Suflă, să mă izbăvești,</l>
                        <l>Lămurindu-mi trupul, mintea</l>
                        <l>De-ntinările lumești.</l>
                     </lg>
                     <lg>
                        <l>Știutorule de inimi,</l>
                        <l>Ia aminte spre cel rău;</l>
                        <l>Tinde-ți mîna nevăzută,</l>
                        <l>Dintre sfînt lăcașul tău,</l>
                     </lg>
                     <lg>
                        <l>Și mă smulge, ca pe vameș,</l>
                        <l>Din cumplitul meu păcat,</l>
                        <l>Căci la tine mîntuirea</l>
                        <l>Și scăparea mea o cat !...”</l>
                     </lg>
                     <lg>
                        <l>*</l>
                     </lg>
                     <lg>
                        <l>Tremură bătrînul stariț</l>
                        <l>Și, cu fața la pămînt,</l>
                        <l>Stă în taină și cerșește</l>
                        <l>Îndurarea celui sfînt.</l>
                     </lg>
                     <lg>
                        <l>.............................</l>
                     </lg>
                     <lg>
                        <l>Daniile, Daniile,</l>
                        <l>Mult ai rîs ș-ai huzurit;</l>
                        <l>Unde-i rumîna Glafira</l>
                        <l>Să te vad-așa smerit !</l>
                     </lg>
                     <trailer>Publicată în <hi rend="italic">Naționalul</hi>, an II, nr. 45, 4 august 1891</trailer>
                  </div>
                  <div type="div4">
                     <head>No. 2 </head>
                     <lg>
                        <l>Mișu iese la plimbare</l>
                        <l>Parfumat și sclivisit,</l>
                        <l>În costum ușor de vară,</l>
                        <l>Vesel, mîndru, fericit.</l>
                     </lg>
                     <lg>
                        <l>Nalt și mlădios pășește.</l>
                        <l>Legănându-se ușor,</l>
                        <l>Și salută-n dreapta,-n stînga,</l>
                        <l>Grațios, surîzător;</l>
                     </lg>
                     <lg>
                        <l>Căci, băiat purtat și fercheș,</l>
                        <l>Știe traiul pe la băi:</l>
                        <l>Cunoștinți nenumărate</l>
                        <l>Și-a făcut din ziua-ntăi.</l>
                     </lg>
                     <lg>
                        <l>Iat-un grup de dame-n cale-i,</l>
                        <l>Ce surpriză, ce noroc !</l>
                        <l>Iute-și scoate pălăria,</l>
                        <l>Intră-n vorba lor pe loc;</l>
                     </lg>
                     <lg>
                        <l>Și mustața răsucindu-și,</l>
                        <l>Spune hazuri fele de fel,</l>
                        <l>Rîd cocoanele în hohot,</l>
                        <l>Cu ochi dulci cătînd la el.</l>
                     </lg>
                     <lg>
                        <l>„M-am trezit din somn în friguri;</l>
                        <l>Cine mi-a bătut în geam ?...</l>
                        <l>Uite cum vă prinde <hi rend="italic">movul</hi> !</l>
                        <l>Nici nu vă mai cunoșteam...</l>
                     </lg>
                     <lg>
                        <l>Știți că doamna X, aseară,</l>
                        <l>După ce ne-am despărțit,</l>
                        <l>De mustrare-a vrut să-și taie</l>
                        <l>Beregata cu-n cuțit.</l>
                     </lg>
                     <lg>
                        <l>E și greu să-ți duci viața</l>
                        <l>C-un bărbat așa urît...</l>
                        <l>Dar din toată daravera</l>
                        <l>S-a ales c-un semn la gît...</l>
                     </lg>
                     <lg>
                        <l>Uite junele Borcescu,</l>
                        <l>Cum se plimblă de-ncruntat —</l>
                        <l>Bacaraua de ieri noapte</l>
                        <l>Strașnic l-a descurajat !...</l>
                     </lg>
                     <lg>
                        <l>Dar migrena dumneavoastră</l>
                        <l>Ce mai face, v-a trecut ?</l>
                        <l>O-ntîlnii adineaorea</l>
                        <l>Și-mi fu frică s-o salut.</l>
                     </lg>
                     <lg>
                        <l>Apropo, știți că Margulis</l>
                        <l>Cu nemțoaica a fugit,</l>
                        <l>Și-a uitat, în grabă, birtul</l>
                        <l>Și otelul neplătit...</l>
                     </lg>
                     <lg>
                        <l>Ia priviți cum șade domnul,</l>
                        <l>Ca un iepure-mpăiat...”</l>
                        <l>„Ah, ce mucalit e Mișu,</l>
                        <l>I-o grădină de băiat !...”</l>
                     </lg>
                     <list type="unordered">
                        <item/>
                     </list>
                     <lg>
                        <l>A trecut o săptămînă,</l>
                        <l>Mișu stă-n odaie trist,</l>
                        <l>E frumoasă vremea-afară...</l>
                        <l>Azi el însă-i pesimist.</l>
                     </lg>
                     <lg>
                        <l>„Ce deșartă e viața !</l>
                        <l>Lumea-i plină de dureri,</l>
                        <l>Ah, de ce n-am putut strînge</l>
                        <l>Bănișorii mei de ieri !</l>
                     </lg>
                     <lg>
                        <l>Am avut o <hi rend="italic">pasă</hi> bună,</l>
                        <l>Cîștigam destul de mult,</l>
                        <l>Lăcomie, lăcomie,</l>
                        <l>Cine m-a pus să te-ascult !...</l>
                     </lg>
                     <lg>
                        <l>Și-am rămas la toată lumea,</l>
                        <l>Pîn' și la <hi rend="italic">garçoni</hi> dator</l>
                        <l>Nici aicea nu-mi priește...</l>
                        <l>Haide, ia-o la picior !”</l>
                     </lg>
                     <lg>
                        <l>Și <hi rend="italic">incognito</hi> dispare,</l>
                        <l>Luînd cheia-n buzunar,</l>
                        <l>Va mai da, sau nu, pe-aicea?</l>
                        <l>Asta-i chestie de zar !</l>
                     </lg>
                     <lg>
                        <l>Mișu e deprins cu drumul</l>
                        <l>Și schimbările de loc.</l>
                        <l>Va găsi, la urma urmei,</l>
                        <l>Alte băi mai cu noroc !</l>
                     </lg>
                     <lg>
                        <l>.............................</l>
                     </lg>
                     <lg>
                        <l>Ce tristețe pe cocoane !</l>
                        <l>Unde-i cavalerul lor?...</l>
                        <l>Cine-ar fi crezut că Mișu</l>
                        <l>Nu-i decît un cartofor !</l>
                     </lg>
                     <lg/>
                     <trailer>Publicată în <hi rend="italic">Naționalul</hi>, an II, nr. 28, 14 iulie 1891</trailer>
                  </div>
                  <div type="div4">
                     <head>No. 3 </head>
                     <lg>
                        <l>Dancu zvîrle jos gazeta</l>
                        <l>Cu mutări și-naintări:</l>
                        <l>Se mai scarpină la ceafă,</l>
                        <l>Trist se mai scobește-n nări,</l>
                     </lg>
                     <lg>
                        <l>Apoi cheamă vistavoiul,</l>
                        <l>Două palme-i dă strigînd:</l>
                        <l>Dă-mi chipiul de pe masă...</l>
                        <l>Drrace ! Dă-mi-l mai curînd.</l>
                     </lg>
                     <lg>
                        <l>Și ce-mi umbli-așa zănatic,</l>
                        <l>Și-mi tot cați posomorît?</l>
                        <l>Cască-ți ochii, mii de bombe !</l>
                        <l>Că-ți bag sabia pe gît.”</l>
                     </lg>
                     <lg>
                        <l>Văd și eu că mi-i eroul</l>
                        <l>Cam nervos, cam zurbagiu;</l>
                        <l>Dar ce vreți? de-atîta vreme,</l>
                        <l>Tot trei firuri la chipiu !...</l>
                     </lg>
                     <lg>
                        <l>Nu-ntrebați unde se duce:</l>
                        <l>E așa de necăjit !</l>
                        <l>Numai nasul lui priviți-l,</l>
                        <l>Și pricepeți, negreșit.</l>
                     </lg>
                     <lg>
                        <l>Bietul om, sărac și vecinic</l>
                        <l>Prigonit de creditori,</l>
                        <l>Doar în păhăruț mai află</l>
                        <l>Mîngîiere uneori !</l>
                     </lg>
                     <list type="unordered">
                        <head>
                           <p>*</p>
                        </head>
                     </list>
                     <lg>
                        <l>La o bună-nsurătoare,</l>
                        <l>El, nici vorbă, s-a gîndit,</l>
                        <l>Ca să puie burlăciei</l>
                        <l>Și nevoilor sfîrșit;</l>
                     </lg>
                     <lg>
                        <l>Și mereu a dat tîrcoale,</l>
                        <l>Dichisit, pe sub ferești;</l>
                        <l>Ochii lui păreau a zice:</l>
                        <l>„Ce frumos sunt ! Mă iubești ?”</l>
                     </lg>
                     <lg>
                        <l>Din înalta nobilime</l>
                        <l>A acestui orășel,</l>
                        <l>Multe fete, se-nțelege,</l>
                        <l>Au cătat cu drag la el.</l>
                     </lg>
                     <lg>
                        <l>Însă Dancu e om practic,</l>
                        <l>Nicidecum nu s-a grăbit,</l>
                        <l>Ci s-a pus să afle care-i</l>
                        <l>Cea mai bună de iubit.</l>
                     </lg>
                     <lg>
                        <l>A-ntrebat, ba ici, ba colo,</l>
                        <l>De cuprinsul tuturor,</l>
                        <l>Și-a aflat că-i cea mai dragă</l>
                        <l>Fata unui negustor.</l>
                     </lg>
                     <lg>
                        <l>Deci, el mrejile-și întinde,</l>
                        <l>Ca un ager militar...</l>
                        <l>Însă vede, cu durere,</l>
                        <l>Că sunt toate în zadar:</l>
                     </lg>
                     <lg>
                        <l>Căci, mai ager decît dînsul,</l>
                        <l>Îi stă-n cale-un arendaș...</l>
                        <l>Foc se face căpitanul.</l>
                        <l>Că-i din firea lui abraș !</l>
                     </lg>
                     <lg>
                        <l>Și-ntr-o seară la grădină,</l>
                        <l>Să vedeți ce s-a-ntîmplat:</l>
                        <l>Dulcineea cu părinții</l>
                        <l>Și alesul stau la sfat:</l>
                     </lg>
                     <lg>
                        <l>Sombru, zdrăngănind frigarea,</l>
                        <l>Iacă domnul căpitan,</l>
                        <l>Hotărît să-nvețe minte</l>
                        <l>Pe „infamul mitocan”.</l>
                     </lg>
                     <lg>
                        <l>Și-i aruncă o privire</l>
                        <l>De insultă și dispreț:</l>
                        <l>Furios el cată ceartă</l>
                        <l>Și <hi rend="italic">duel</hi> cu orice preț.</l>
                     </lg>
                     <lg>
                        <l>Arendașul, stînd pe bancă,</l>
                        <l>Întinsese un picior;</l>
                        <l>Nici nu se uita la bravul</l>
                        <l>Patriei apărător.</l>
                     </lg>
                     <lg>
                        <l>Dar cînd îl izbi strigîndu-i</l>
                        <l>„Ia-ți picioarele din drum !”</l>
                        <l>Arendașului, se vede,</l>
                        <l>Nu-i fu frică nicidecum...</l>
                     </lg>
                     <lg>
                        <l>Două palme s-auziră,</l>
                        <l>Ș-un chipiu zbură în vînt...</l>
                        <l>Cît ai zice, căpitanul</l>
                        <l>Fu grămadă la pămînt.</l>
                     </lg>
                     <list type="unordered">
                        <head>
                           <p rend="center">*</p>
                        </head>
                     </list>
                     <lg>
                        <l>Dancu se întoarce-acasă,</l>
                        <l>Plin de praf, în „marș forțat”...</l>
                        <l>Singur nu se domerește,</l>
                        <l>Ce-a fost asta?... A visat?...</l>
                     </lg>
                     <lg>
                        <l>Apoi cheamă vistavoiul,</l>
                        <l>Patru palme-i dă strigînd:</l>
                        <l>„Trage-mi cizmele, tigoare,</l>
                        <l>Și fă-mi patul mai curînd !...”</l>
                     </lg>
                     <trailer>Publicată în <hi rend="italic">Naționalul</hi>, an II, nr. 39, 28 iulie 1891</trailer>
                  </div>
                  <div type="div4">
                     <head>No. 4 </head>
                     <lg>
                        <l>Sander, fantele de tobă,</l>
                        <l>Sportmen, cavaler vestit,</l>
                        <l>Trist, se cată în oglindă</l>
                        <l>Și găsește c-a slăbit.</l>
                     </lg>
                     <lg>
                        <l>Răsturnată-ntr-un fotoliu</l>
                        <l>Și gătită ca la bal,</l>
                        <l>Doamna lui stă și citește</l>
                        <l>Un roman sentimental.</l>
                     </lg>
                     <lg>
                        <l>Uneori spre el privea</l>
                        <l>Ca din slăvi și-o lasă greu,</l>
                        <l>Și zbîrcind din nas murmură:</l>
                        <l>„Ce figură de lacheu !...”</l>
                     </lg>
                     <lg>
                        <l>El îi vede în oglindă</l>
                        <l>Ochii mici, răutăcioși;</l>
                        <l>Dar, sub nobila ei frunte,</l>
                        <l>Îi găsește tot frumoși.</l>
                     </lg>
                     <lg>
                        <l>Și în gîndul lui măsoară</l>
                        <l>Drumul lung pe care-a mers;</l>
                        <l>Suspinînd privește-n urmă</l>
                        <l>Cîte fericiri s-au șters !...</l>
                     </lg>
                     <lg>
                        <l>Lustruit prin școli străine,</l>
                        <l>Tînăr, frumușel, bogat,</l>
                        <l>În saloane, printre rochii,</l>
                        <l>E copilul răsfățat.</l>
                     </lg>
                     <lg>
                        <l>De gătelele din baluri</l>
                        <l>Pajul sexului frumos</l>
                        <l>Scrie cronici parfumate,</l>
                        <l>Vînturînd eternul sos —</l>
                     </lg>
                     <lg>
                        <l>Stilul-fard de buduaruri</l>
                        <l>Plin de stele și de flori,</l>
                        <l>Epitetele galante</l>
                        <l>Ce dau babelor fiori !...</l>
                     </lg>
                     <lg>
                        <l>Astfel, norocosul Sander,</l>
                        <l>Cu toate e înzestrat,</l>
                        <l>Se ridică-n cinstea lumii,</l>
                        <l>Ca un fiu de împărat:</l>
                     </lg>
                     <lg>
                        <l>Fără muncă, fără zbucium,</l>
                        <l>Toate cele-i merg în plin;</l>
                        <l>Doar cu gîndul le gîndește,</l>
                        <l>Și de-a gata toate-i vin.</l>
                     </lg>
                     <lg>
                        <l>Nici o poartă spre mărire</l>
                        <l>Pentru el închisă nu-i.</l>
                        <l>Alții luptă și asudă,</l>
                        <l>Iar izbînda e a lui.</l>
                     </lg>
                     <lg>
                        <l>Iată-l, radios și falnic,</l>
                        <l>Pe-așa stepenă-nălțat,</l>
                        <l>Că, privind în jos, se simte</l>
                        <l>De-adîncime fascinat.</l>
                     </lg>
                     <lg>
                        <l>Toată lumea îl admiră;</l>
                        <l>Însuși veselul <hi rend="italic">hagiu</hi>,</l>
                        <l>Cu ochi mari cătînd la dînsul,</l>
                        <l>Nu se-ncrede că-i e fiu !...</l>
                     </lg>
                     <lg>
                        <l>Însă viermele dorinții,</l>
                        <l>Pururea neadormit,</l>
                        <l>Nu îngăduie pe nimeni</l>
                        <l>Să se creadă fericit.</l>
                     </lg>
                     <lg>
                        <l>„Ce folos, își zice Sander,</l>
                        <l>C-am ajuns așa de sus,</l>
                        <l>Și averea ce mi-i bună,</l>
                        <l>Dacă fiu de nobil nu-s !...</l>
                     </lg>
                     <lg>
                        <l>Aspazio, Aspazio,</l>
                        <l>Sub blazonul tău mă ia,</l>
                        <l>Și-ți voi pune la picioare</l>
                        <l>Slava și viața mea !”</l>
                     </lg>
                     <lg>
                        <l>Cîtă crudă rezistență !</l>
                        <l>Cît dispreț n-a înghițit</l>
                        <l>Bietul Sander, pîn' s-atingă</l>
                        <l>Pergamentul aurit !...</l>
                     </lg>
                     <lg>
                        <l>Și în urmă, ce viață</l>
                        <l>De mustrări și umilinți:</l>
                        <l>Nostalgiile nobleții,</l>
                        <l>Dorul vecinic de părinți.</l>
                     </lg>
                     <lg>
                        <l>Și cuvinte-nveninate</l>
                        <l>Ce rănesc ca un cuțit !...</l>
                        <l>Toată vina-i a lui Sander —</l>
                        <l>El știa că nu-i iubit...</l>
                     </lg>
                     <lg>
                        <l>Astăzi nu mai e „mărire”.</l>
                        <l>Ca un simplu muritor,</l>
                        <l>Stă... socoate mersul vremii</l>
                        <l>Monoton și fără spor,</l>
                     </lg>
                     <lg>
                        <l>Și privește trist la golul</l>
                        <l>Ce în juru-i s-a făcut...</l>
                        <l>S-au stîns lămpile de baluri,</l>
                        <l>Și țimbalele-au tăcut.</l>
                     </lg>
                     <lg>
                        <l>Fantele de-odinioară,</l>
                        <l>Jucătorul cel vestit,</l>
                        <l>Cată jalnic în oglindă...</l>
                        <l>Ce devreme a-nălbit !</l>
                     </lg>
                     <trailer>Publicată în <hi rend="italic">Naționalul</hi>, an II, nr. 50, 11 august 1891</trailer>
                  </div>
                  <div type="div4">
                     <head>No. 5 </head>
                     <lg>
                        <l>Ramzes suflă-n lumînare</l>
                        <l>Și se culcă liniștit,</l>
                        <l>Bucuros, zicînd în sineși:</l>
                        <l>„Încă unul a murit !”</l>
                     </lg>
                     <lg>
                        <l>Dar ce visuri peste noapte:</l>
                        <l>Se făcea-ntr-un loc urît;</l>
                        <l>Era gol, mînjit de sînge,</l>
                        <l>Și strîngea copii de gît;</l>
                     </lg>
                     <lg>
                        <l>Și-nviau din nou copiii,</l>
                        <l>Tot mai mulți parcă veneau</l>
                        <l>Și, ca niște draci în juru-i,</l>
                        <l>Chicoteau și țupăiau...</l>
                     </lg>
                     <lg>
                        <l>Asudat, se scoală-n ziuă</l>
                        <l>Ca de-o luptă ostenit,</l>
                        <l>Și-și aduce-ndat-aminte</l>
                        <l>Cu ce gînd a adormit...</l>
                     </lg>
                     <lg>
                        <l>Ia jurnalul, recitește,</l>
                        <l>Ș-admirînd din nou ce-a scris,</l>
                        <l>Zice, încîntat de sineși:</l>
                        <l>„Bre, dar strașnic l-am ucis !”</l>
                     </lg>
                     <lg>
                        <l>Cred c-ați înțeles că Ramzes</l>
                        <l>E un critic asasin...</l>
                        <l>O întreagă hecatombă</l>
                        <l>Sub condeiul lui hain !</l>
                     </lg>
                     <lg>
                        <l>Ia priviți ce mîndru trece,</l>
                        <l>Cum se uită de-ncruntat !</l>
                        <l>E convins că toată lumea</l>
                        <l>L-a citit, l-a admirat...</l>
                     </lg>
                     <lg>
                        <l>Dar ce vede? Viu și teafăr,</l>
                        <l>Îl salută surîzînd</l>
                        <l>Chiar poetul cu pricina,</l>
                        <l>Îngropatul de curînd.</l>
                     </lg>
                     <lg>
                        <l>Ramzes își întoarce capul:</l>
                        <l>„Ce strigoi nerușinat,</l>
                        <l>Mai cutează să salute</l>
                        <l>După ce l-am criticat !”</l>
                     </lg>
                     <lg>
                        <l>Luni întregi e-n vînătoare</l>
                        <l>Cu jurnalu-n buzunar;</l>
                        <l>Cunoscuții fug de dînsul</l>
                        <l>Ca de-un groaznic cămătar.</l>
                     </lg>
                     <list type="unordered">
                        <head>
                           <p>*</p>
                        </head>
                     </list>
                     <lg>
                        <l>Mai tîrziu aude iarăși</l>
                        <l>De-un talent c-a răsărit,</l>
                        <l>Și că lumea îl admiră:</l>
                        <l>Asta nu-i de suferit !</l>
                     </lg>
                     <lg>
                        <l>Furios se-nchide-n casă</l>
                        <l>Și-i ia cartea la refec,</l>
                        <l>Răsfoind dicționare,</l>
                        <l>Scrie, nădușeli îl trec...</l>
                     </lg>
                     <lg>
                        <l>Mai întîi, un lung pomelnic</l>
                        <l>De franțuji, de nemți, de ruși,</l>
                        <l>Morți sau vii, sunt trași de guler</l>
                        <l>Și ca marturi sunt aduși.</l>
                     </lg>
                     <lg>
                        <l>Cum că X, pe care lumea</l>
                        <l>Îl admiră, e un prost,</l>
                        <l>Și prieten cu Apolo</l>
                        <l>Neam de neamul lui n-a fost.</l>
                     </lg>
                     <lg>
                        <l>Și citații, nume proprii</l>
                        <l>De romani, de greci antici,</l>
                        <l>Spun curat că numai Ramzes</l>
                        <l>E savant – n-ai ce să-i zici.</l>
                     </lg>
                     <lg>
                        <l>Apoi aspru dojenește</l>
                        <l>Pe-acest public indulgent,</l>
                        <l>Care laudă-n neștire</l>
                        <l>Tineri fără de talent...</l>
                     </lg>
                     <lg>
                        <l>„O, te plîng, sărmană țară !...</l>
                        <l>Cum nu știi să recunoști</l>
                        <l>Cît de mare e un critic</l>
                        <l>Ce te apără de proști !...”</l>
                     </lg>
                     <lg>
                        <l>Iar la urmă, dacă vede</l>
                        <l>Că de X n-a prea vorbit,</l>
                        <l>Pune-o maximă nemțească,</l>
                        <l>Și-i convins că la turtit !...</l>
                     </lg>
                     <lg>
                        <l>E tîrziu... se culcă Ramzes,</l>
                        <l>Vajnicul toreador,</l>
                        <l>Și cu pumnii strînși adoarme,</l>
                        <l>Fericit, biruitor !</l>
                     </lg>
                     <trailer>Publicată în Naționalul, an II, nr. 57, 20 august 1891</trailer>
                  </div>
                  <div type="div4">
                     <head>No. 6</head>
                     <lg>
                        <l>Baraboi se ia de gînduri:</l>
                        <l>Iarăși a rămas la os,</l>
                        <l>Cîte s-a-ncercat să facă,</l>
                        <l>Toate i-au ieșit pe dos.</l>
                     </lg>
                     <lg>
                        <l>„Bre, ce zodie-ncîlcită !</l>
                        <l>Cît n-am stat să-i dau de rost?</l>
                        <l>Unde n-am cătat norocul?...</l>
                        <l>Numai popa doar n-am fost.</l>
                     </lg>
                     <lg>
                        <l>Pedagog, <hi rend="italic">sufleor</hi> la teatru,</l>
                        <l>Jurnalist, birtaș, misit,</l>
                        <l>Ba am fost și-n pușcărie,</l>
                        <l>Și sunt tot nepricopsit !...</l>
                     </lg>
                     <lg>
                        <l>Dar la ce-mi mai pierd eu vremea,</l>
                        <l>Toate astea s-au trecut.</l>
                        <l>Pentru viitor e vorba</l>
                        <l>Să vedem ce-i de făcut...</l>
                     </lg>
                     <lg>
                        <l>Iat-un plan care-mi surîde:</l>
                        <l>Am să dau în țară zvon</l>
                        <l>Că m-am hotărît, la toamnă,</l>
                        <l>Să deschid un «pension» !”</l>
                     </lg>
                     <lg>
                        <l>Baraboi convoacă-ndată</l>
                        <l>Un <hi rend="italic">consiliu</hi> de samsari,</l>
                        <l>Îi convinge c-or să fie</l>
                        <l>Pentru toți gheșefturi mari;</l>
                     </lg>
                     <lg>
                        <l>Fiecare, ca la teatru,</l>
                        <l>Își ia rolul cuvenit:</l>
                        <l>La-nceput sunt toți tovarăși...</l>
                        <l>Planu-i foarte nemerit !</l>
                     </lg>
                     <lg>
                        <l>Sunt cinci ani de-atunci. În curtea</l>
                        <l>Unei case mari, roiesc</l>
                        <l>Cîrduri de copii zburdalnici...</l>
                        <l>Zgomotele se-ntețesc.</l>
                     </lg>
                     <lg>
                        <l>Directorul stă la pîndă</l>
                        <l>Și cînd larma e mai mare,</l>
                        <l>Iată-l, fioros și aprig,</l>
                        <l>În mijlocul lor apare.</l>
                     </lg>
                     <lg>
                        <l>Sombru, cu carnetu-n mînă,</l>
                        <l>Scrie șaptezeci din ei;</l>
                        <l>Apoi cheamă bucătarul:</l>
                        <l>„Mîni postesc acești mișei !...”</l>
                     </lg>
                     <lg>
                        <l>Iar a doua zi, firește,</l>
                        <l>Bucătaru-i pus la cale,</l>
                        <l>La copii să dea mîncare</l>
                        <l>Într-ascuns... dar pe parale.</l>
                     </lg>
                     <lg>
                        <l>Astfel mai pe toată ziua</l>
                        <l>Șaptezeci de mușterii</l>
                        <l>Își depun în „casa școlii”</l>
                        <l>A lor mici economii.</l>
                     </lg>
                     <lg>
                        <l>Nu-ntrebați de-nvățătură,</l>
                        <l>Asta e un bagatel !...</l>
                        <l>Altă țintă urmărește</l>
                        <l>
                           <hi rend="italic">Institutul</hi> Barabel !</l>
                     </lg>
                     <lg>
                        <l>Disciplina, disciplina !</l>
                        <l>Pentru asta, pînditor</l>
                        <l>Șade, gata cu carnetul,</l>
                        <l>Bietul „Domnu director...”</l>
                     </lg>
                     <lg>
                        <l>Cum ne răsucește vremea,</l>
                        <l>Și ne joacă tontoroi !</l>
                        <l>Cine-și mai aduce-aminte</l>
                        <l>De sărmanul Baraboi ?...</l>
                     </lg>
                     <lg>
                        <l>De ce-a fost odinioară,</l>
                        <l>Ce nevoie-i să mai știi?</l>
                        <l>Astăzi, grav și demn, învață</l>
                        <l>„Disciplina” pe copii !</l>
                     </lg>
                     <lg>
                        <l>Și ce ifos, ce mîndrie,</l>
                        <l>Ia uitați-vă la el !</l>
                        <l>La o parte ! La o parte !</l>
                        <l>Trece domnul Barabel !</l>
                     </lg>
                     <trailer>Publicată în <hi rend="italic">Naționalul</hi>, an II, nr. 62, 25 august 1891</trailer>
                  </div>
                  <div type="div4">
                     <head>No. 7 </head>
                     <lg>
                        <l>Damian, poetul liric,</l>
                        <l>Trubadurul pesimist,</l>
                        <l>Își lungește-a drum privirea</l>
                        <l>Și pe gînduri cade trist.</l>
                     </lg>
                     <lg>
                        <l>Căci în lumea asta crudă</l>
                        <l>Și avară pentru el,</l>
                        <l>A-nceput să i se-nfunde</l>
                        <l>Cu viața de tembel.</l>
                     </lg>
                     <lg>
                        <l>„Ah, bătrînă năzuroasă,</l>
                        <l>Pentru ce atîta fard,</l>
                        <l>Dacă nu-nțelegi durerea</l>
                        <l>Și iubirea unui bard?”</l>
                     </lg>
                     <lg>
                        <l>Damian vorbește singur.</l>
                        <l>„Luni întregi te-am urmărit;</l>
                        <l>Nopți de iarnă sub fereastră-ți,</l>
                        <l>Tremurînd și zgrebulit,</l>
                     </lg>
                     <lg>
                        <l>Așteptam să-ți pleci privirea</l>
                        <l>Și un semn să-mi faci, oftînd;</l>
                        <l>Am răbdat și frig și foame</l>
                        <l>Și tot îmi ziceam în gînd:</l>
                     </lg>
                     <lg>
                        <l>Tu, bătrînă și bogată,</l>
                        <l>Eu sunt tînăr și sărac...</l>
                        <l>Ce nu-mi cumperi tinerețea !</l>
                        <l>Cum ți-aș mai veni de hac !</l>
                     </lg>
                     <lg>
                        <l>Dar atîta chin și versuri</l>
                        <l>Fără de folos mi-au fost:</l>
                        <l>A plecat la băi ingrata...</l>
                        <l>Grea-i viața fără rost !</l>
                     </lg>
                     <lg>
                        <l>Și-acum tot ce-mi mai rămîne</l>
                        <l>E să plec iar la «vînat»:</l>
                        <l>La revista mea <hi rend="italic">Progresul</hi>
                        </l>
                        <l>Să mai fac un abonat !...”</l>
                     </lg>
                     <lg>
                        <l>Fluierînd, își șterge haina</l>
                        <l>Și se piaptănă frumos.</l>
                        <l>Ghetele îi sunt cam rupte,</l>
                        <l>Pantalonii roși pe jos;</l>
                     </lg>
                     <lg>
                        <l>Dar la un poet, profane,</l>
                        <l>Nu căta decît la cap.</l>
                        <l>Căci acolo toată slava</l>
                        <l>și podoabele-i încap.</l>
                     </lg>
                     <lg>
                        <l>Damian și-ndreaptă pașii</l>
                        <l>Spre otel „Continental”,</l>
                        <l>Unde-a tras de-abia aseară</l>
                        <l>Un chiabur „provincial”.</l>
                     </lg>
                     <lg>
                        <l>Sfiicios bate la ușă...</l>
                        <l>— Intră ! îi răspunde-un glas.</l>
                        <l>Salutînd, scoate-o hîrtie</l>
                        <l>Și, tușind, mai face-un pas.</l>
                     </lg>
                     <lg>
                        <l>— Domnule, <hi rend="italic">Revista</hi> noastră</l>
                        <l>Are ținta să îndrepte</l>
                        <l>Spre progres această țară</l>
                        <l>Pe căi netede și drepte,</l>
                     </lg>
                     <lg>
                        <l>Și știind al d-voastră</l>
                        <l>Patriotic sentiment,</l>
                        <l>Comitetul nostru astăzi</l>
                        <l>V-a ales de prezident !</l>
                     </lg>
                     <lg>
                        <l>Iată, v-am adus <hi rend="italic">hîrtia</hi>,</l>
                        <l>Ș-o chitanță v-am făcut...</l>
                        <l>Douăzeci de lei... Vă-nscriem</l>
                        <l>Abonat de la-nceput.</l>
                     </lg>
                     <lg>
                        <l>— N-ai noroc, c-un sfert de oră</l>
                        <l>Înaintea dumitale</l>
                        <l>Tot cu-așa tertip un tînăr</l>
                        <l>Mi-a ciupit ceva parale...</l>
                     </lg>
                     <lg>
                        <l>Bietul bard salută, iese,</l>
                        <l>Rușinat și tot sărac;</l>
                        <l>Toate cele împrejuru-i</l>
                        <l>În părăgini se prefac !...</l>
                     </lg>
                     <lg>
                        <l>Capitala e pustie,</l>
                        <l>Caldarîmul e de foc:</l>
                        <l>Ce te faci acum pe vară,</l>
                        <l>June fără de noroc?...</l>
                     </lg>
                     <lg>
                        <l>Damian, poetul liric,</l>
                        <l>Trubadurul pesimist,</l>
                        <l>Își lungește-a drum privirea</l>
                        <l>Și pe gînduri cade trist.</l>
                     </lg>
                     <trailer>Publicată în <hi rend="italic">Naționalul</hi>, an II, nr. 22, 7 iulie 1891</trailer>
                  </div>
               </div>
               <div type="div3">
                  <head>Sonet</head>
                  <lg>
                     <l>M-am regăsit. Ce dor mi-era de mine,</l>
                     <l>Copilul visător de altădată!</l>
                     <l>Mă simt plutind privirea mea-nsetată</l>
                     <l>Se pierde-n orizonturi largi, senine.</l>
                  </lg>
                  <lg>
                     <l>De-acum, ispititori, în van mai cată</l>
                     <l>Viclenii ochi... îi știu atât de bine!</l>
                     <l>O, nu mai tremur când mă uit la tine,</l>
                     <l>Și azi te iert, căci rana-i vindecată.</l>
                  </lg>
                  <lg>
                     <l>Iar visul tău ca pânza Penelopii</l>
                     <l>Se țese ziua, noaptea se distramă...</l>
                     <l>Noian de întuneric ne desparte!</l>
                  </lg>
                  <lg>
                     <l>Zădarnic zâmbitoare te apropii,</l>
                     <l>Și glasul tău tremurător mă cheamă</l>
                     <l>Tot mai străină-mi ești, tot mai departe...</l>
                  </lg>
               </div>
               <div type="div3">
                  <head>Sonet</head>
                  <lg>
                     <l>Din tot ce ne-a fost drag mai înainte</l>
                     <l>Povești rămân și cântece-nvechite;</l>
                     <l>Ne fură clipele, pe nesimțite,</l>
                     <l>Din flori mirosul, sensul din cuvinte:</l>
                  </lg>
                  <lg>
                     <l>Și-n liniștea-nserării, ce ne-nghite,</l>
                     <l>Ca frunzele uscate pe morminte,</l>
                     <l>Se scutură aducerile-aminte</l>
                     <l>Pe inimile noastre ostenite.</l>
                  </lg>
                  <lg>
                     <l>Ruini suntem, și orice gând ne doare,</l>
                     <l>Căci e făcut din temeri și regrete.</l>
                     <l>Te blestemăm, și totuși, cu ce sete</l>
                  </lg>
                  <lg>
                     <l>Întindem buzele tremurătoare,</l>
                     <l>Vrăjita-ți undă să ne mai îmbete,</l>
                     <l>Viață pururea fermecătoare!</l>
                  </lg>
               </div>
               <div type="div3">
                  <head>Sonet</head>
                  <lg>
                     <l>Câți ochi frumoși și visători, poete,</l>
                     <l>N-or fi plângând pe versurile tale!</l>
                     <l>A, de-ai putea să le-nsoțești în cale,</l>
                     <l>Te-ai consola văzând cu câtă sete</l>
                  </lg>
                  <lg>
                     <l>Le sorb fecioarele sentimentale,</l>
                     <l>Cum te-ndrăgesc, zeu palid cu lungi plete,</l>
                     <l>Și-și torc iluzii, și dorinți secrete,</l>
                     <l>Și basme dulci, din cântecu-ți de jale:</l>
                  </lg>
                  <lg>
                     <l>Pe cartea ta se-nvață să suspine</l>
                     <l>Atâtea inimi gingașe, curate...</l>
                     <l>Tu nici le știi. Înstrăinat de tine,</l>
                  </lg>
                  <lg>
                     <l>De dor te mistui în singurătate;</l>
                     <l>Doar filele, de sufletul tău pline,</l>
                     <l>Strâng amintiri duioase flori uscate.</l>
                  </lg>
               </div>
               <div type="div3">
                  <head>Sonet</head>
                  <lg>
                     <l>Vrăjit, tot șesul clocotește-n soare,</l>
                     <l>Și-i zvon e nuntă mare-n lumea mică:</l>
                     <l>O pulbere de glasuri se ridică</l>
                     <l>Din mii de guri, un templu-i orice floare.</l>
                  </lg>
                  <lg>
                     <l>Tu n-ai iubit, nu știi ce va să zică</l>
                     <l>Puterea asta-n veci renăscătoare.</l>
                     <l>Și totuși o presimți, căci visătoare</l>
                     <l>Te strângi de brațul meu, parcă ți-e frică;</l>
                  </lg>
                  <lg>
                     <l>Clipești, și buzele, nesărutate,</l>
                     <l>Îți tremură, ca-n somn, de-o aiurire,</l>
                     <l>Și inima neliniștită-ți bate...</l>
                  </lg>
                  <lg>
                     <l>În jurul tău palpită-ntreaga fire;</l>
                     <l>Iar florile-s așa de parfumate,</l>
                     <l>Că-n clipa asta tu respiri iubire!</l>
                  </lg>
               </div>
               <div type="div3">
                  <head>Sămănătorul</head>
                  <lg>
                     <l>Pășește-n țarină sămănătorul</l>
                     <l>Și-n brazda neagră, umedă de rouă,</l>
                     <l>Aruncă-ntr-un noroc viața nouă,</l>
                     <l>Pe care va lega-o viitorul.</l>
                  </lg>
                  <lg>
                     <l>Sunând, grăunțele pe bulgări plouă:</l>
                     <l>Speranța, dragostea lui sfântă, dorul</l>
                     <l>De-a-mbelșuga cu munca lui ogorul,</l>
                     <l>Le samănă cu mâinile-amândouă.</l>
                  </lg>
                  <lg>
                     <l>Trudește, făcătorule de bine,</l>
                     <l>Veni-vor, roiuri, alții după tine,</l>
                     <l>Și vor culege rodul bogăția.</l>
                  </lg>
                  <lg>
                     <l>Tu fii ostașul jertfei mari, depline:</l>
                     <l>Ca dintr-un bob să odrăslească mia,</l>
                     <l>Cu sângele tău cald stropește glia!</l>
                  </lg>
               </div>
               <div type="div3">
                  <head>Partea cea mai bună... </head>
                  <lg>
                     <l>Stând la geam c-o floare-n mână,</l>
                     <l>Cată-ntrebător spre mine:</l>
                     <l>„Nu-i așa că-mi șade bine</l>
                     <l>Și c-ai vrea să-ți fiu stăpână?”</l>
                  </lg>
                  <lg>
                     <l>Eu pricep, îmi plec privirea</l>
                     <l>Cu sfială prefăcută:</l>
                     <l>„Cuvântarea ta cea mută</l>
                     <l>Mă învață ce-i iubirea”</l>
                  </lg>
                  <lg>
                     <l>Ea la gură-și duce floarea,</l>
                     <l>Și-nchizând din ochi, suspină:</l>
                     <l>Doar o clipă de lumină – </l>
                     <l>S-a plecat Ispititoarea.</l>
                  </lg>
                  <lg>
                     <l>Ca un cântec îmi răsună</l>
                     <l>Din departe amintirea ...</l>
                     <l>Și atât ne-a fost iubirea.</l>
                     <l>Poate-i partea cea mai bună.</l>
                  </lg>
                  <trailer>Sămănătorul, an I, nr 7, 13 ianuarie 1902</trailer>
               </div>
               <div type="div3">
                  <head>Treci zi, treci noapte...</head>
                  <lg>
                     <l>Aceleași visuri — te lasă, și vin iarăși,</l>
                     <l>Vieții triste amăgitori tovarăși !</l>
                     <l>Ș-același rob ești nepăsătoarei soarte —</l>
                     <l>„Treci zi, treci noapte, apropie-te moarte.”</l>
                  </lg>
                  <lg>
                     <l>Împins în zbucium de patimile tale,</l>
                     <l>Gonind norocul pe-o neștiută cale,</l>
                     <l>De el, de tine, te simți tot mai departe —</l>
                     <l>„Treci zi, treci noapte, apropie-te moarte.”</l>
                  </lg>
                  <lg>
                     <l>Spre alte țărmuri — miraj ce-n veci te minte,</l>
                     <l>Spre-o țintă nouă ce-ți tremură-nainte,</l>
                     <l>Dorești tot alte talazuri să te poarte...</l>
                     <l>„Treci zi, treci noapte, apropie-te moarte.”</l>
                  </lg>
                  <trailer>Publicată în <hi rend="italic">Sămănătorul</hi>, an I, vol. II, nr. 33, 10 noiembrie 1902</trailer>
               </div>
               <div type="div3">
                  <head>Sfântă muncă </head>
                  <lg>
                     <l>Sfântă muncă e aceea</l>
                     <l>Ce răsplata-n ea-și găsește.</l>
                     <l>De-nțelegi tu asta, cheia</l>
                     <l>Fericirii tale-o ții.</l>
                     <l>Urgisit de toți să fii,</l>
                     <l>Tu de-a pururea iubește,</l>
                     <l>Iar ca să trăiești în pace,</l>
                     <l>Nimic lumii să nu-i cei,</l>
                     <l>Binele te-nvaț-a-l face</l>
                     <l>Ca albina mierea ei.</l>
                  </lg>
               </div>
               <div type="div3">
                  <head>Inter arma... </head>
                  <lg>
                     <l>Sta Poezia-n sfînta ei cetate,</l>
                     <l>Pe-un vîrf de munte, stelelor vecină.</l>
                     <l>Porneau de-acolo cîntece curate,</l>
                  </lg>
                  <lg>
                     <l>Un pic de cer, un tremur de lumină,</l>
                     <l>Pe sufletul întunecat de ură</l>
                     <l>Al bietei noastre lumi, de patimi plină.</l>
                  </lg>
                  <lg>
                     <l>Și cîntecul zbura din gură-n gură,</l>
                     <l>Și omul se simțea mai bine cîntîndu-l...</l>
                     <l>Deodată toți să murmure-ncepură:</l>
                  </lg>
                  <lg>
                     <l>„De ce nu se coboară și ea-n rîndul</l>
                     <l>Mulțimii ce de veacuri o ascultă?</l>
                     <l>Prea șade-n slăvi, prea sus ne cheamă gîndul...”</l>
                  </lg>
                  <lg>
                     <l>Răcni un critic: „Asta-i o insultă !”</l>
                     <l>Și-atunci Prostia zise Răutății:</l>
                     <l>„Tu arme ai, eu am oștire multă,</l>
                  </lg>
                  <lg>
                     <l>Ș-acea prieten-a singurătății</l>
                     <l>Va trebui să ni se-nchine nouă !...”</l>
                     <l>Cu urlete, la porțile cetății.</l>
                  </lg>
                  <lg>
                     <l>S-au năpustit puterile-amîndouă.</l>
                     <l>Tac vechile cîntări înfricoșate, —</l>
                     <l>Mulțimea cere-o poezie nouă...</l>
                  </lg>
                  <lg>
                     <l>Tu dormi, senino,-n veșnica-ți cetate !</l>
                  </lg>
                  <trailer>Publicată în <hi rend="italic">Sămănătorul</hi>, an V, nr. 9, 26 februarie 1906</trailer>
               </div>
               <div type="div3">
                  <head>1907</head>
                  <lg>
                     <l>Minciuna stă cu regele la masă...</l>
                     <l>Doar asta-i cam de multișor poveste:</l>
                     <l>De când sunt regi, de când minciună este,</l>
                     <l>Duc laolaltă cea mai bună casă.</l>
                  </lg>
                  <lg>
                     <l>O, sunt atâtea de făcut, vezi bine,</l>
                     <l>De-atâtea griji e-mpresurat un rege!</l>
                     <l>Atâtea-s de aflat! Și, se-nțelege,</l>
                     <l>Scutarul lui nu poate fi oricine.</l>
                  </lg>
                  <lg>
                     <l>   Ce țară fericită, maiestate!...</l>
                     <l>Se lăfăiește gureșa Minciună.</l>
                     <l>Că numai Dumnezeu te-a pus cunună</l>
                     <l>De-nțelepciune și de bunătate</l>
                  </lg>
                  <lg>
                     <l>Păstor acestui neam ce sta să piară,</l>
                     <l>Ce nici nu s-ar mai ști c-a fost, sărmanul,</l>
                     <l>De nu-și afla sub schiptrul tău limanul,</l>
                     <l>De nu-ți sta-n mână bulgăre de ceară.</l>
                  </lg>
                  <lg>
                     <l>Că tu sălbatici ai găsit aice,</l>
                     <l>Sălbatici, și mișei, și proști de-a rândul,</l>
                     <l>Ș-o sărăcie cum nu-ți dai cu gândul...</l>
                     <l>Dar faci un semn, și-ncep să se ridice</l>
                  </lg>
                  <lg>
                     <l>Oștiri, cetăți, palate lume nouă,</l>
                     <l>Izvoarele vieții se desfundă;</l>
                     <l>De pretutindeni bogății inundă;</l>
                     <l>Și tu le-mparți cu mâinile-amândouă.</l>
                  </lg>
                  <lg>
                     <l>Azi la cuprinsul tău râvnește-o lume.</l>
                     <l>E-o veselie ș-un belșug în țară,</l>
                     <l>Că vin și guri flămânde de pe-afară.</l>
                     <l>Tot crugul sună de slăvitu-ți nume.</l>
                  </lg>
                  <lg>
                     <l>Ia uită-te, pământul ce-mbrăcat e...</l>
                     <l>Cresc flori pe unde calci, și râde firea.</l>
                     <l>Tu-mparți norocul numai cu privirea.</l>
                     <l>Încai țăranii zburdă pe la sate!...</l>
                  </lg>
                  <lg>
                     <l>Și-i place regelui. E lucru mare</l>
                     <l>Cum farmecă pe regi Minciuna. Drept e</l>
                     <l>Că ea, de mult, pe-a tronurilor trepte</l>
                     <l>A fost cea mai aleasă desfătare.</l>
                  </lg>
                  <lg>
                     <l>. . . . . . . . . . . . . . .</l>
                  </lg>
                  <lg>
                     <l>   Măria-ta, e un străin afară,</l>
                     <l>Cam trențăros, dar pare-un om de seamă,</l>
                     <l>Și... Adevărul parc-a zis că-l cheamă...</l>
                     <l>De unde-o fi... că nu-i de-aici din țară.</l>
                  </lg>
                  <lg>
                     <l>Minciuna palidă-și topește glasul:</l>
                     <l>   O, nu-l primiți! Îl știu, e vestitorul</l>
                     <l>De rău, ce face pe-atotștiutorul</l>
                     <l>Și vede prăbușirea la tot pasul.</l>
                  </lg>
                  <lg>
                     <l>E cel ce împotriva ta conspiră.</l>
                     <l>Invidia în inima lui geme</l>
                     <l>Și gura lui e plină de blesteme.</l>
                     <l>Tu nu poți auzi ce vorbe-nșiră...</l>
                  </lg>
                  <lg>
                     <l>   Și totuși, zice regele, să vie!</l>
                     <l>Dovadă că chiar la palat Minciuna</l>
                     <l>Nu e biruitoare-ntotdeauna.</l>
                     <l>Fac și monarhii câte-o nebunie...</l>
                  </lg>
                  <lg>
                     <l>Privind în ochii regelui, străinul,</l>
                     <l>Cu brațele pe piept încrucișate,</l>
                     <l>Răspică vorba: Țara, maiestate,</l>
                     <l>E-n durăt greu. Tu nu-i auzi suspinul,</l>
                  </lg>
                  <lg>
                     <l>Căci muzici cântă-n juru-ți. Și slugarnici</l>
                     <l>Adormitori, ca-n zid, te-mpresurară,</l>
                     <l>De nu mai poți vedea pe cei de-afară,</l>
                     <l>Pe bunii tăi supuși cei mulți și harnici.</l>
                  </lg>
                  <lg>
                     <l>Că n-ai cercat spre ei să-ți spinteci cale</l>
                     <l>Să știi și-n țara ta ce suflet bate,</l>
                     <l>N-ai vrut decât spinări încovoiate</l>
                     <l>Și guri deschise laudelor tale.</l>
                  </lg>
                  <lg>
                     <l>Că de-a fost om să-ți steie drept în față,</l>
                     <l>Ca pe-un vrăjmaș, l-ai depărtat de tine.</l>
                     <l>Bătrânii pier. Dar oaste nouă vine,</l>
                     <l>Și dureroase lucruri mai învață!</l>
                  </lg>
                  <lg>
                     <l>Părăzi, decor de teatru, luminații,</l>
                     <l>Tot ce pe vulg și pe copii înșală,</l>
                     <l>Aceasta-i toată slava ta regală.</l>
                     <l>Pe tristul gol din juru-ți decorații!</l>
                  </lg>
                  <lg>
                     <l>Tu-n țara asta nu vezi decât raiul</l>
                     <l>Ce-ai tăi ți-l ticluiesc într-o clipită:</l>
                     <l>Ruină-i sub hârtia poleită,</l>
                     <l>Sub crăngi de brad trosnește putregaiul,</l>
                  </lg>
                  <lg>
                     <l>Dar tu ești fericit. Lingușitorii</l>
                     <l>Înalță imnuri proslăvirii tale</l>
                     <l>Și fac să n-auzi cântecul de jale</l>
                  </lg>
                  <lg>
                     <l>Cu care-și adorm foamea prășitorii.</l>
                  </lg>
                  <lg>
                     <l>. . . . . . . . . . . . . . .</l>
                  </lg>
                  <lg>
                     <l>Nu ți-ai iubit poporul, maiestate!</l>
                  </lg>
                  <lg>
                     <l>Sau nu l-ai înțeles, și e totuna.</l>
                     <l>De sus și până jos s-a-ntins Minciuna</l>
                     <l>Ea leagă și dezleagă-n țară toate.</l>
                  </lg>
                  <lg>
                     <l>Iar ca să-ți dea o spumă de mărire,</l>
                     <l>Ca pe-un copil te poartă și-ți arată</l>
                     <l>Sclipiri și flori... Afla-vei tu vrodată</l>
                     <l>Cumplita vremilor destăinuire?...</l>
                  </lg>
                  <lg>
                     <l>Și ce speranțe se puneau în tine,</l>
                     <l>Ce vesel ți-a ieșit poporu-n cale,</l>
                     <l>Cu pâine și cu sare!... Osanale!</l>
                  </lg>
                  <lg>
                     <l>
                        <hi rend="italic">Mântuitorul lui credea că-i vine.</hi>
                     </l>
                     <l>
                        <hi rend="italic">Ce vesel ți-a ieșit poporu-n cale!</hi>
                     </l>
                  </lg>
                  <lg>
                     <l>. . . . . . . . . . . . . . .</l>
                  </lg>
                  <lg>
                     <l>Și ce credință trist-o să-i rămână;</l>
                  </lg>
                  <lg>
                     <l>Că n-ai putut spre el întinde-o mână,</l>
                  </lg>
                  <lg>
                     <l>Din greaua platoș-a trufiei tale!</l>
                  </lg>
                  <lg>
                     <l>. . . . . . . . . . . . . . .</l>
                  </lg>
                  <lg>
                     <l>C-acestea nu l-au deșteptat pe rege,</l>
                  </lg>
                  <lg>
                     <l>Că Adevărul a fost dat afară</l>
                     <l>Și slugile l-au îmbrâncit pe scară,</l>
                     <l>Firește, de la sine se-nțelege.</l>
                  </lg>
                  <p rend="center">* </p>
                  <lg>
                     <l>Trec anii. Și ce dulce-i amăgirea!</l>
                     <l>Tu zeu ești printre regi! Mărire ție!...</l>
                     <l>În jâlțu-i moale, tolănită, scrie</l>
                     <l>Cu pana ei de aur Lingușirea.</l>
                  </lg>
                  <lg>
                     <l>De-abia se isprăvește-o sărbătoare,</l>
                     <l>Și-ncepe alta. Muzicile cântă...</l>
                     <l>Îmbracă-te-n podoabe, țară sfântă,</l>
                     <l>Să nu mai știe nimeni ce te doare!</l>
                     <l>. . . . . . . . . . . . . . . .</l>
                  </lg>
                  <lg>
                     <l>Dar ce e, Doamne, vuietul acesta?</l>
                     <l>Ce-i hreamătul acesta care crește?</l>
                     <l>Se zguduie pământul și mugește,</l>
                     <l>Ca marea, când o biciuie tempesta.</l>
                  </lg>
                  <lg>
                     <l>Se-nalță flăcări, brațe desperate,</l>
                     <l>Spre ceru-ntunecat, pustiu și rece.</l>
                     <l>Năprasnic vântul nebuniei trece</l>
                     <l>Și spulberă noianul de păcate.</l>
                  </lg>
                  <lg>
                     <l>În vaiete se prăbușește-o lume</l>
                     <l>Clădită pe minciuni. Dar ce mânie!</l>
                     <l>Cum șuieră cumplita vijelie!</l>
                     <l>Sar frații între ei să se zugrume.</l>
                  </lg>
                  <lg>
                     <l>Uscata brazdă cere iarăși sânge.</l>
                     <l>Femei cu părul despletit, nebune,</l>
                     <l>Și-asmut copiii la omor. Genune,</l>
                     <l>Puhoi de ură ce zăgazu-și frânge!</l>
                  </lg>
                  <lg>
                     <l>Deschide ochii mari bătrânul rege</l>
                     <l>Și, tremurând, din jilțu-i se ridică.</l>
                     <l>Au cine liniștea lui scumpă-i strică?</l>
                     <l>Ș-al vremii rost el tot nu-l înțelege.</l>
                  </lg>
               </div>
               <div type="div3">
                  <head>Cuvântul</head>
                  <lg>
                     <l>Ca-n basme-i a cuvântului putere:</l>
                     <l>El lumi aievea-ți face din păreri,</l>
                     <l>Și chip etern din umbra care piere,</l>
                     <l>Și iarăși azi din ziua cea de ieri.</l>
                  </lg>
                  <lg>
                     <l>El poate morții din mormânt să-i cheme;</l>
                     <l>Sub vraja lui atotputernic ești,</l>
                     <l>Străbați în orice loc și-n orice vreme,</l>
                     <l>Și mii de feluri de vieți trăiești.</l>
                  </lg>
                  <lg>
                     <l>Te-atinge doar, și tu o biată clipă</l>
                     <l>Ce tremură-ntre două veșnicii</l>
                     <l>Privești de sus a lumilor risipă,</l>
                     <l>Și toat-a lor zădărnicie-o știi.</l>
                  </lg>
                  <lg>
                     <l>Aprinde-n inimi ură sau iubire,</l>
                     <l>De moarte, de viață-i dătător,</l>
                     <l>Și neamuri poate-mpinge la pieire,</l>
                     <l>Cum poate-aduce mântuirea lor.</l>
                  </lg>
                  <lg>
                     <l>* </l>
                  </lg>
                  <lg>
                     <l>Voi, căror vi s-a dat solia sfântă</l>
                     <l>De preoți ai acestei mari puteri,</l>
                     <l>Voi, în al căror suflet se frământă</l>
                     <l>Întunecate valuri de dureri,</l>
                  </lg>
                  <lg>
                     <l>Și gânduri de-un întreg popor gândite,</l>
                     <l>Nu duceți minunatul vostru dar</l>
                     <l>Ofrandă mâinilor nelegiuite,</l>
                     <l>Ci, ca pe sfânta masă din altar,</l>
                  </lg>
                  <lg>
                     <l>A-mpărtășirii taină preacurată,</l>
                     <l>Așa cuvântul să vi-l pregătiți</l>
                     <l>Ca mii de inimi la un fel să bată,</l>
                     <l>Și miilor de veacuri să vorbiți.</l>
                  </lg>
               </div>
               <div type="div3">
                  <head>Nunquam ridenti </head>
                  <lg>
                     <l>Ciuli urechile și, fluturând din cap,</l>
                     <l>Se depărtă bodogănind:</l>
                     <l>   Că multe lighioane, Doamne, mai încap</l>
                     <l>Și-n lumea asta!... Însă eu mă prind</l>
                     <l>Că nu e alta mai netrebnică sub soare</l>
                     <l>Ca secătura asta de privighetoare...</l>
                     <l>   Stai, frate, zice calul. Ce ți s-a-ntâmplat</l>
                     <l>De ești așa de supărat?</l>
                  </lg>
                  <lg>
                     <l>   Tu n-o auzi?... Eu aș turba să stau mai mult</l>
                     <l>Aici. Ce naiba? Nu ca să-i ascult</l>
                     <l>Același și același țârlâit</l>
                     <l>Cu-așa de lungi urechi am fost cinstit.</l>
                     <l>Ș-apoi să-ți spun pe lângă că nu-mi place,</l>
                     <l>Dar, înțelegi că... nici nu-i serios</l>
                     <l>C-o astfel de dihanie s-avem de-a face,</l>
                     <l>Eu, care lui Isus Hristos</l>
                     <l>I-am înlesnit intrarea în Ierusalim,</l>
                     <l>Și tu căci noi și la isprăvi ne potrivim</l>
                     <l>Tu care duci la glorie-mpărați,</l>
                     <l>Noi, în sfârșit, de-atâtea fapte mari legați...</l>
                  </lg>
                  <lg>
                     <l>   Ci lasă-le păcatelor de fapte mari,</l>
                     <l>Și vino s-ascultăm. Așa-s de rari</l>
                     <l>Și scumpe clipele aceste,</l>
                     <l>Când parcă zbori,</l>
                     <l>Când uiți că ai să mori,</l>
                     <l>Când ți se pare că trăiești într-o poveste...</l>
                     <l>O, clipele aceste sunt așa de rari!</l>
                  </lg>
                  <lg>
                     <l>Ș-un cântec e-un izvor de fapte mari.</l>
                     <l>Tu prea ești serios de felul tău;</l>
                     <l>Nu știi să râzi, și asta-i foarte rău;</l>
                     <l>Nu-ți faci idee cât îți șade de urât</l>
                     <l>Când stai așa posomorât.</l>
                     <l>Pe mine cântecul mă face visător,</l>
                     <l>Și nu că-s cine știe ce cunoscător,</l>
                     <l>Dar, uite, dimineața mai ales,</l>
                     <l>Când ronțăi iarba-nrourată-n șes,</l>
                     <l>Și când încep privighetorile,</l>
                     <l>De parcă plâng și florile</l>
                     <l>De-atâta viers, de-atâta duioșie,</l>
                     <l>Îmi uit de toat-a neamului robie:</l>
                     <l>Cu mii și mii de ani mă-ntorc în urmă;</l>
                     <l>Stăpân pe verzi pustiuri pasc, în turmă,</l>
                     <l>Neștiutor de frâu,</l>
                     <l>Pe-ncântătorul țărm al unui râu</l>
                     <l>În care, noaptea, dorm minunile cerești...</l>
                     <l>O, caii năzdrăvani de prin povești,</l>
                     <l>Ce s-au ales la toate pricepuți</l>
                     <l>Și-n toate luptele biruitori,</l>
                     <l>De bună seamă că au fost crescuți</l>
                     <l>De mici în cântec de privighetori...</l>
                     <l>Ia!...</l>
                     <l>    Ș-amândoi tăcură.</l>
                     <l>Dar farmecul acesta, mai presus de fire,</l>
                     <l>Cu cât umplea un suflet de iubire,</l>
                     <l>Cu-atât umplea pe celălalt de ură.</l>
                  </lg>
                  <lg>
                     <l>Tâlcul</l>
                  </lg>
                  <lg>
                     <l>Să fii tu, cârtiță, judecătoare,</l>
                     <l>Ce zici?... Minune-ar fi o lume fără soare!</l>
                  </lg>
               </div>
               <div type="div3">
                  <head>Dreptate</head>
                  <lg>
                     <l>Sfânt lăcașul de la Putna mândru strălucește-n soare,</l>
                     <l>Glasuri de argint răvarsă clopotele slăvitoare,</l>
                     <l>Străduind credința veche din mormânt s-o mai învie.</l>
                     <l>Darnici domni erau pe vremuri, lăudați de-a pururi fie!…</l>
                     <l>Nestricat de viermi rămâne singur numele cel bun;</l>
                     <l>Darnici domni erau pe vremuri, toate clopotele spun.</l>
                  </lg>
                  <lg>
                     <l>Ci aude Ștefan Sfântul, lângă spada lui culcat,</l>
                     <l>Cum cântările slăvirii până-n cripta lui străbat;</l>
                     <l>Și făcându-și roată gândul peste câte-a fost trăit,</l>
                     <l>Strigă din mormânt dreptatea Marelui Nedreptățit:</l>
                     <l>Domn am stat Moldovei mele, și norodului părinte,</l>
                     <l>Dragi mi-s luncile, dragi codrii, toate apele mi-s sfinte…</l>
                  </lg>
                  <lg>
                     <l>Dar străjerul lor ș-a toate purtător de grijă cine-i?</l>
                     <l>Cine-n pace duce greul bogăției și luminei,</l>
                     <l>Și-n război cine-i viteazul fără slavă, fără nume?</l>
                     <l>Domnul milostiv de-a pururi, cel mai darnic domn din lume</l>
                     <l>E săracul. El palate și biserici și podoabe</l>
                     <l>Fără preț a dat Moldovei El, cu mâinile lui roabe.</l>
                  </lg>
                  <lg>
                     <l>El mi-a fost puterea-n lupte, și în liniște norocul.</l>
                     <l>Când ștergeam de sânge spada și vroiam vremea și locul</l>
                     <l>Biruinții noastre scumpe c-un dar scump să le cinstim,</l>
                     <l>El comori căra Sucevei, ziduri mândre să zidim,</l>
                     <l>El făcea-n al clipei stâmpăr, cu durerea lui de țară,</l>
                     <l>Din pământ stropit cu lacrămi flori de aur să răsară!</l>
                  </lg>
                  <lg>
                     <l>Domnul tace, Sfântu-i nume în războiul vremii scut ni-i,</l>
                     <l>Darnic e săracul, cântă toate clopotele Putnii.</l>
                  </lg>
               </div>
               <div type="div3">
                  <head>Slăvit e versul </head>
                  <lg>
                     <l>În vers e mântuirea când n-ai nimic de spus.</l>
                     <l>Se deapănă pe rânduri, ca firul de pe fus,</l>
                     <l>Din volbura de vorbe se deapănă ușor</l>
                     <l>Un cântec ce sporește, mai larg, tot mai sonor,</l>
                     <l>E opera vrăjită ce din nimic se-ncheagă,</l>
                     <l>Și nu-i nici o nevoie ca lumea s-o-nțeleagă.</l>
                  </lg>
                  <lg>
                     <l>În vers e mântuirea când n-ai nimic de spus.</l>
                     <l>Pe trepte de dactile vin vorbe mari de sus,</l>
                     <l>Iar critica solemnă, ce-n gol vede-adâncime,</l>
                     <l>Ca un copil adoarme în leagănul de rime.</l>
                     <l>Slăvit e versul cântec, miraj, întraripare</l>
                     <l>E-n Nemurire-o carte de liberă intrare.</l>
                  </lg>
                  <lg>
                     <l>Tu ia doar la crestarea silabelor aminte,</l>
                     <l>Să nu prea bată-n struna știutelor cuvinte,</l>
                     <l>Ci-n răsuciri de fraze, cu vorbe de la tine,</l>
                     <l>Fă sunetele goale să ni se pară pline,</l>
                     <l>Cum, iscusit dispuse, oglinzile ne mint,</l>
                     <l>Dintr-o-ncăpere-ngustă făcând un labirint.</l>
                  </lg>
                  <lg>
                     <l>Nici șir, nici sens... Acestea ne-ar dezvăli secretul,</l>
                     <l>Am ști ce spui, ce cugeți. Și, pentru noi, poetul</l>
                     <l>Cu cât mai nențeles e, cu-atât e mai profund.</l>
                     <l>Ce mici devin chiar zeii când nu se mai ascund!</l>
                     <l>Din patru-n patru versuri, și plan, și ritmu-ți schimbă,</l>
                     <l>Ca tot ce scrii să pară că-i scris în altă limbă.</l>
                  </lg>
                  <lg>
                     <l>La titlu să iai seama: sonor, bombastic, vag,</l>
                     <l>Și cu ceva macabru, să ne-nfiori din prag.</l>
                     <l>Căci titlul e alarma. Ca-n trâmbiță să-l suni:</l>
                     <l>O inimă în flăcări, La casa de nebuni,</l>
                     <l>În criptă, Flori de sânge... Și nu-i zor nicidecum</l>
                     <l>Ca titlul cu povestea să aib-același drum.</l>
                  </lg>
                  <lg>
                     <l>Amăgitor de gânduri, un motto mistic pune,</l>
                     <l>Să-și tremure lumina un far peste-o genune.</l>
                     <l>Sub el psalmodic versul silabele să-și joace,</l>
                     <l>În fierbere de glasuri, ca apa la răstoace.</l>
                     <l>Iar toată poezia cui sens ar vrea să-i cate</l>
                     <l>Mai limpede să-i pară citită de-a-ndarate.</l>
                  </lg>
                  <lg>
                     <l>De-o scrii să fie pleavă în spulberarea vremii,</l>
                     <l>Au strigăt nou în plenul cinstitei Academii,</l>
                     <l>Oricum ți-ai prinde gândul, pe zor sau pe-ndelete,</l>
                     <l>Și-n orice danț retoric, tu nu uita, poete,</l>
                     <l>Că vorba-i ca și omul în lume sau în artă</l>
                     <l>Cu atât mai jucăușă, cu cât e mai deșartă.</l>
                  </lg>
               </div>
               <div type="div3">
                  <head>Triumful așteptării </head>
                  <lg>
                     <l>Nebiruit e omul ce luptă cu credință!</l>
                     <l>El știe că pe lume nimic zădarnic nu-i;</l>
                     <l>Că dincolo de truda și jertfa clipei lui,</l>
                     <l>În taină, vremea țese la sfânta biruință;</l>
                     <l>Că vuietele toate visează armonie,</l>
                     <l>Că... este o dreptate, și... trebuie să vie!</l>
                  </lg>
                  <lg>
                     <l>Talazuri năvălească-l! vrăjmașa lumii ură</l>
                     <l>Întunece-i viața în beznă de minciuni!</l>
                     <l>Copiii lui închidă-l în casa de nebuni!</l>
                     <l>Lovească-l orice mână! hulească-l orice gură!...</l>
                     <l>El simte cum îi crește din inimă o floare</l>
                     <l>Cu-atât mai luminoasă, cu cât mai mult îl doare.</l>
                  </lg>
                  <lg>
                     <l>Te-ai întrebat vrodată din ce undire-nceată</l>
                     <l>De lacrimi tăinuite se naște un izvor?</l>
                     <l>De mii de ani în piatră lovește răbdător,</l>
                     <l>Strop după strop, s-o spargă... Drum greu a fost...</l>
                     <l>Dar... iată!</l>
                     <l>În valuri de lumină, chemat de dorul mării,</l>
                     <l>Un fluviu nou vestește Triumful Așteptării.</l>
                  </lg>
               </div>
               <div type="div3">
                  <head>Noapte de iarnă</head>
                  <lg>
                     <l>Vîntul șuieră în noapte, vaiete bocesc prin ramuri,</l>
                     <l>Întețit omătu-n spulber bate zuruind în geamuri;</l>
                     <l>Vălmășag de glasuri strigă prin văzduh. Eu, la căldură,</l>
                     <l>Povestesc singurătății — luînd vorbelor măsură —</l>
                     <l>Cît de mici și cît de albe-s mîinile iubitei mele,</l>
                     <l>Și ce dulce mi-e robia cînd mă-nlănțuie cu ele.</l>
                  </lg>
                  <lg>
                     <l>Și cum stau așa-n migala rimelor viclene, iată</l>
                     <l>Că în liniștea odăii simt, ca o suflare-nceată,</l>
                     <l>Lunecarea unei umbre... Un moșneag îmi stă-nainte;</l>
                     <l>Zgriburit de frig spre mine tinde mîinile lui sfinte,</l>
                     <l>Ca desprinse de pe cruce — mîini de trudă și-ndurare,</l>
                     <l>Mîini ce poartă semnul jertfei și-al durerii seculare —</l>
                     <l>Și-nțeleg, fără să-mi spuie, cine-i, și de ce-a venit...</l>
                     <l>Ca un vinovat, privirea în pămînt mi-o plec smerit,</l>
                  </lg>
                  <lg>
                     <l>Și-n tăcere-ascult cum ninsul picură topit în păru-i...</l>
                     <l>Veche temniț-a minciunii, sub ce adevăr te nărui !</l>
                     <l>Tot e nou. Pe-o lume nouă mîndru soarele răsare.</l>
                     <l>Preot săvîrșind o taină în altar moșneagul pare;</l>
                     <l>Iară mîinile lui goale eu de daruri le văd pline.</l>
                     <l>Și pe cînd altă ființă simt că se deșteaptă-n mine,</l>
                     <l>Pe cînd gura mea-ncleștată un cuvînt nu poate spune,</l>
                     <l>Toate gîndurile mele se prefac în rugăciune...</l>
                  </lg>
                  <trailer>Publicată în <hi rend="italic">Flacăra</hi>, an I, nr. 16, 4 februarie 1912</trailer>
               </div>
               <div type="div3">
                  <head>Valuri</head>
                  <lg>
                     <l>Visând împăratul să rupă hotarele ce-l îngrădeau,</l>
                     <l>Și marea-i putere s-o-ntindă pe-ntregul pământ și pe mări,</l>
                     <l>Tărie de vifor pusese în sufletul oștilor lui,</l>
                     <l>Ca nici un vrăjmaș să mai poată cu armele-a-i sta împotrivă;</l>
                     <l>Iar ochii de fiară flămândă rotindu-și-i peste cuprinsuri,</l>
                     <l>Vedea cum noroadele toate în cale-i se pleacă-ngrozite,</l>
                     <l>Vedea cum cetăți întărite, palate de piatră și domuri,</l>
                     <l>Cu vâlva atâtor coroane, ca pleava se spulberă-n vânt.</l>
                  </lg>
                  <lg>
                     <l>Ș-a fost un blestem pe ursita sărmanelor neamuri de-atunci,</l>
                     <l>Că-n scrum și-au văzut prefăcută întreaga lor muncă de veacuri.</l>
                     <l>Scrâșnind luptătorii, în iureș, ca iarba sub coasă cădeau,</l>
                     <l>Năprasnic vârtejul pieirii din țară în țară trecea</l>
                     <l>În urmă-i coloane de flăcări zbucneau din cetăți năruite</l>
                     <l>Și-n vuietul crâncen al morții, sub negrele stoluri de corbi,</l>
                     <l>Trufaș, împăratul călare, cu rânjet privindu-și isprava,</l>
                     <l>Prin râuri de lacrimi și sânge, pe punte de leșuri trecea.</l>
                  </lg>
                  <lg>
                     <l>Dar iată că tocmai în ceasul când brațele sta să-și întindă,</l>
                     <l>Pământul întreg să-l cuprindă, un răcnet de leu, din adâncul</l>
                     <l>Sălbaticei Asii, îi spune că nu-i încă lupta-ncheiată.</l>
                     <l>O, nu, Ilderim, nu e încă pământul pustiu de viteji:</l>
                     <l>Timur îți stă-n față, iar spada-i e soră cu spada lui Mircea,</l>
                     <l>Și ce s-a-nceput la Rovine, sfârși-se-va la Angora!</l>
                     <l>El zice, și una spre alta s-azvârl întărtatele oarde,</l>
                     <l>Și rânduri de rânduri izbite, cu vuiet de valuri se sparg.</l>
                  </lg>
                  <lg>
                     <l>Trei zile-și țin clipele tulburi pe stemele celor doi crai.</l>
                     <l>Se mișcă-n bulucuri mulțimea, se rupe și iar se-mpreună,</l>
                     <l>Cad pâlcuri sub pâlcuri de-a valma, și altele proaspete vin,</l>
                     <l>Iar hreamătul crește și scade, ca-n spulber de viscol purtat.</l>
                     <l>Ci iată că-n seara din urmă, strângându-și în pinteni arapul,</l>
                     <l>Cărare-și despică-n năvală Timur cu hangerul în mână.</l>
                  </lg>
                  <lg>
                     <l>Sporește cu el vălmășagul amestec de glasuri pripite...</l>
                     <l>Din mijlocul lor se aude un muget de fiară-njunghiată.</l>
                     <l>E prins Baiazid și deodată se stâmpără clocotul luptei.</l>
                     <l>E prins Baiazid și ostașii rămân împietriți ca de-o vrajă.</l>
                     <l>Mai sunt oare fulgere-n ceruri?... Pământul pe-al lui și l-a stins!</l>
                     <l>Timur își privește vrăjmașul cu liniștea celui puternic.</l>
                     <l>O cușcă de fier i s-aduce... În van, Ilderim, te mai zbuciumi,</l>
                     <l>Și hainele-ți rupi de pe tine, și fruntea ți-o sângeri de gratii!</l>
                     <l>Acesta-i palatul în care de-acum îți rămâne să cugeți</l>
                     <l>Ce șubrede ș-amăgitoare sunt toate măririle lumii...</l>
                  </lg>
                  <lg>
                     <l>Așa l-au purtat prin orașe, prin țări pustiite de el.</l>
                     <l>L-au dus prin cetăți ce, cu groază, de numele lui pomeneau;</l>
                     <l>Opreau la răspântii, ș-un crainic vestea de isprăvile lui;</l>
                     <l>Uimiți ascultau trecătorii, privind la momâia din cușcă</l>
                     <l>O umbră de om ce scâncește și-și leagănă capul mereu.</l>
                     <l>Vedeți, zice crainicul iarăși, că este-o dreptate pe lume,</l>
                     <l>Că nici n-o grăbește durerea, cum nici n-o-ntârzie minciuna,</l>
                     <l>Ci singură ea își alege și arma și ceasul plinirii!</l>
                  </lg>
               </div>
            </div>
         </div>
         <div type="div1">
            <head>Din periodice</head>
            <div type="div2">
               <div type="div3">
                  <head>D-șoarei G.</head>
                  <lg>
                     <l>Te-ador, ș-a mea gîndire în veci neadormită</l>
                     <l>Veghează ca o mamă la gingașul tău sîn,</l>
                     <l>Și-n noaptea cea adîncă, cînd tu dormi liniștită,</l>
                     <l>Cînd trec visuri frumoase prin sufletu-ți senin,</l>
                     <l>Cînd îngerii din ceruri la tine se scoboară</l>
                     <l>Prin somn să te păzească de visuri necurate,</l>
                     <l>Cu drag a mea gîndire se las-atunci ușoară,</l>
                     <l>Și-ți fură de pe buze săruturi înfocate,</l>
                     <l>Și-n dezmierdări nebune se joacă pe-a ta față.</l>
                     <l>Și joacă, și s-alintă pe fragedul tău sîn</l>
                     <l>Cum joacă lin zefirul pe-a cîmpului verdeață,</l>
                     <l>Cum fluturul s-alintă pe-o roză sau pe-un crin.</l>
                  </lg>
                  <lg>
                     <l>Dar iarba se apleacă alene după vînt</l>
                     <l>Și pare că-i șoptește ceva misterios,</l>
                     <l>Dar roze, crini s-alintă și capetele-și scutur</l>
                     <l>Ca lebedele-n apă, și tainic șoptesc firei</l>
                     <l>Că-i dulce sărutarea zburdalnicului flutur,</l>
                     <l>Că simt și ele focul și farmecul iubirei.</l>
                     <l>Iar tu să nu spui nimica gîndirei înfocate</l>
                     <l>Ce-ai prins-o ca-ntr-o mreajă în gratiele tale,</l>
                     <l>Tu nu șoptești nimica ființei fermecate,</l>
                     <l>Pribeagă ca un Cain pe-a lacrimilor vale.</l>
                     <l>Din inima-mi făcut-ai o arpă plîngătoare</l>
                     <l>Și-n veci-i zis să sune a moarte ș-a pustiu,</l>
                     <l>Ai prins gîndu-mi la tine și ca să nu mai zboare</l>
                     <l>Aripele-i tăiat-ai... De ce? — nu pot să știu.</l>
                     <l>În ochii tăi văzut-am și cer și Dumnezeu,</l>
                     <l>Dar sufletul tău n-are nici Dumnezeu, nici cer.</l>
                     <l>Frumoasă ești și crudă ca îngerul călău —</l>
                     <l>Și te iubesc, crud înger, și sum nebun, și sper...</l>
                  </lg>
                  <lg>
                     <l>........................................</l>
                  </lg>
                  <lg>
                     <l>Dar a speranței lampă se sparge ca de-o stîncă</l>
                     <l>De oarba-ți nepăsare, și trist sufletul meu</l>
                     <l>Ca mîni va fi o noapte pustie și adîncă,</l>
                     <l>Păstrînd amara-ți ură și scump numele tău.</l>
                  </lg>
                  <trailer>Publicată în <hi rend="italic">Lyra română</hi>, an I, nr. 11, 22 februarie 1880</trailer>
               </div>
               <div type="div3">
                  <head>Ah! Cântă-mi mereu </head>
                  <epigraph>D-șoarei M. G.</epigraph>
                  <lg>
                     <l>Menită din leagăn de blânda-ți ursită,</l>
                     <l>Menită să cânți,</l>
                     <l>În ceruri, cu gândul copilă iubită,</l>
                     <l>În ceruri te-avânți.</l>
                  </lg>
                  <lg>
                     <l>Și multe din lumea în veci stătătoare,</l>
                     <l>Și multe răpești,</l>
                     <l>Mistere frumoase și fărmecătoare,</l>
                     <l>Mistere cerești.</l>
                  </lg>
                  <lg>
                     <l>Și vii de la îngeri cu taine sfințite,</l>
                     <l>Și vii pe pământ,</l>
                     <l>Și spui lumei noastre de lumi infinite,</l>
                     <l>Și spui al tău cânt.</l>
                  </lg>
                  <lg>
                     <l>Ș-ascultă pământul cuprins de uimire,</l>
                     <l>Ș-ascultă cu dor,</l>
                     <l>Șoptindu-i de îngeri, de cer, nemurire,</l>
                     <l>Șoptindu-i ușor.</l>
                  </lg>
                  <lg>
                     <l>Dar cerul se simte prădat de-a ta minte,</l>
                     <l>Dar ceru-i mâhnit,</l>
                     <l>Căci tu ai spus lumii a lui taine sfinte,</l>
                     <l>Căci tu l-ai smerit.</l>
                  </lg>
                  <lg>
                     <l>Pământul te-adoră răpit de-admirare,</l>
                     <l>Pământ sum și eu.</l>
                     <l>Ah! cântă-mi. Îmi place cereasca-ți cântare;</l>
                     <l>Ah! cântă-mi mereu.</l>
                  </lg>
               </div>
               <div type="div3">
                  <head>Dorul</head>
                  <lg>
                     <l>Îmi arde inima de dor</l>
                     <l>Și plîng cumplitu-mi chin,</l>
                     <l>Ah ! n-am aripi, aș vrea să zbor</l>
                     <l>La dulcele tău sîn !</l>
                  </lg>
                  <lg>
                     <l>Căci simt că mor în ăst pustiu</l>
                     <l>Urît și-ngrozitor,</l>
                     <l>Unde nimic n-aud, nu știu</l>
                     <l>De tine, scump odor.</l>
                  </lg>
                  <lg>
                     <l>De multe ori noaptea-n tăcere,</l>
                     <l>Pătruns de chinuri grele,</l>
                     <l>Mă uit în sus, cer mîngîiere</l>
                     <l>La lună și la stele;</l>
                  </lg>
                  <lg>
                     <l>Dar ele tac și zbor ușor</l>
                     <l>Pe cîmpul azuriu;</l>
                     <l>Iar eu suspin și plîng de dor</l>
                     <l>În tristul meu pustiu.</l>
                  </lg>
                  <trailer>Publicată în <hi rend="italic">Convorbiri literare</hi>, an XIV, nr. 5, 1 august 1880</trailer>
               </div>
               <div type="div3">
                  <head>Cu-a ta mînă... </head>
                  <lg>
                     <l>Cu-a ta mînă, înger dulce,</l>
                     <l>Cînd eram mîhnit, străin,</l>
                     <l>Șters-ai ochii mei de lacrimi,</l>
                     <l>Stins-ai greul meu suspin.</l>
                  </lg>
                  <lg>
                     <l>Să ai parte-n veci de bine,</l>
                     <l>Tu l-al cărei dulce sîn</l>
                     <l>Am uitat amara-mi soartă,</l>
                     <l>Am uitat că sunt străin.</l>
                  </lg>
                  <trailer>Publicată în <hi rend="italic">Convorbiri literare</hi>, an XIV, nr. 5, 1 august 1880</trailer>
               </div>
               <div type="div3">
                  <head>Omul</head>
                  <lg>
                     <l>Mânat de soartă pe-a vieții valuri,</l>
                     <l>Se duce omul fără-ncetare.</l>
                     <l>Și-mpins de vânturi, lovit de maluri,</l>
                     <l>Aci se-afundă, aci apare.</l>
                     <l>Pătruns de chinuri, sărmanul plânge,</l>
                     <l>Și mai nainte de-al său mormânt,</l>
                     <l>El moare-n lampa care se stinge,</l>
                     <l>El moare-n creanga ruptă de vânt,</l>
                     <l>El moare-n steaua care apune;</l>
                     <l>Și tot ce cade și tot ce tace</l>
                     <l>Moartea-i arată, de moarte-i spune,</l>
                     <l>Pân se cufundă barca-i în pace.</l>
                  </lg>
               </div>
               <div type="div3">
                  <head>Dor de ducă </head>
                  <lg>
                     <l>De cînd știe lumea-ntreagă</l>
                     <l>Că-mi ești dragă,</l>
                     <l>Tu tot plîngi și plîngi mereu,</l>
                     <l>Ș-al tău plîns să plec îmi zice,</l>
                     <l>Și ferice</l>
                     <l>Să te duc unde știe eu.</l>
                  </lg>
                  <lg>
                     <l>Să te duc acolo unde</l>
                     <l>Nu pătrunde</l>
                     <l>Nici un glas de pe pămînt,</l>
                     <l>Să trăim în fericire</l>
                     <l>Și-n iubire</l>
                     <l>Dulce trai sub cerul sfînt.</l>
                  </lg>
                  <lg>
                     <l>Haide, tu vei fi Ileana</l>
                     <l>Cosinzeana,</l>
                     <l>Mîndra zînă din povești,</l>
                     <l>Și eu, Făt-Frumos. Fecioară,</l>
                     <l>Haide, zboară,</l>
                     <l>Haide, dacă mă iubești.</l>
                  </lg>
                  <trailer>Publicată în <hi rend="italic">Convorbiri literare</hi>, an XIV, nr. 6, 1 septembrie 1880</trailer>
               </div>
               <div type="div3">
                  <head>Pentru ochii tăi răpit-ai... </head>
                  <lg>
                     <l>Pentru ochii tăi răpit-ai</l>
                     <l>Foc din stele și din soare,</l>
                     <l>Pentru buza ta furat-ai</l>
                     <l>De la roz' a ei coloare.</l>
                  </lg>
                  <lg>
                     <l>Gingășia, frăgezimea</l>
                     <l>Ce se joacă pe-al tău sîn,</l>
                     <l>E plăcută, dar furată,</l>
                     <l>Ai furat-o de pe crin.</l>
                  </lg>
                  <lg>
                     <l>Rîsul, nevinovăția</l>
                     <l>De la îngeri le-ai furat.</l>
                     <l>Ai răpit tot ce-a fost farmec</l>
                     <l>Din seninul nepătat.</l>
                  </lg>
                  <lg>
                     <l>Glasul tău de privighetoare,</l>
                     <l>Glasul mierlei mult plăcut</l>
                     <l>L-ai răpi și cînți cu dînsul,</l>
                     <l>Ș-a rămas codrul tăcut.</l>
                  </lg>
                  <lg>
                     <l>................................</l>
                  </lg>
                  <lg>
                     <l>Înțeleg. Astea-s podoabe;</l>
                     <l>Dar din inimioara mea</l>
                     <l>Ce podoabă-ți poți tu face,</l>
                     <l>De-ai răpit-o și pe ea?</l>
                  </lg>
                  <trailer>Publicată în <hi rend="italic">Convorbiri literare</hi>, an XIV, nr. 9, 1 decembrie 1880</trailer>
               </div>
               <div type="div3">
                  <head>Și mă-ntrebi... </head>
                  <lg>
                     <l>Și mă-ntrebi de te-am iubit?</l>
                     <l>Spună-ți cît mi-ai fost de dragă bolțile cerești și sfinte,</l>
                     <l>Martori dezmierdării noastre. Plîng cînd îmi aduc aminte</l>
                     <l>Cît am fost de fericit.</l>
                  </lg>
                  <lg>
                     <l>Și mă-ntrebi de ce-am fugit?</l>
                     <l>Spună-ți cît ai fost de crudă bolțile cerești și sfinte,</l>
                     <l>Martori infamiei tale... Plîng cînd îmi aduc aminte</l>
                     <l>Că odată te-am iubit !</l>
                  </lg>
                  <trailer>Publicată în <hi rend="italic">Convorbiri literare</hi>, an XIV, nr. 9, 1 decembrie 1880</trailer>
               </div>
               <div type="div3">
                  <head>Acrostih</head>
                  <lg>
                     <l>Eram pribeag pe-o lume obscură și pustie.</l>
                     <l>Plângeam când tu, cerească și vecinică făclie,</l>
                     <l>Lucind în a mea cale, opritu-m-ai din mers</l>
                     <l>Și ochii-mi, ca o mamă, de lacrime i-ai șters.</l>
                     <l>Eram străin, și ție ți-a fost milă de mine.</l>
                     <l>De unde vii și unde te duci? m-ai întrebat.</l>
                     <l>Nu știu. Steaua desprinsă din boltele senine</l>
                     <l>Mai știe ea sărmana ce drum a apucat?</l>
                     <l>Atunci mi-ai zis: Iubește, străin nu vei mai fi.</l>
                     <l>Ferice sunt de-atuncea. În veci te voi iubi.</l>
                  </lg>
               </div>
               <div type="div3">
                  <head>Ochii strălucitori</head>
                  <lg>
                     <l>Ochi, strălucitoare stele,</l>
                     <l>Ochi frumoși ce-mpodobiți</l>
                     <l>Cerul visurilor mele,</l>
                     <l>De știți și voi să mințiți,</l>
                  </lg>
                  <lg>
                     <l>Voi, icoana-nsuflețită</l>
                     <l>A ascunselor simțiri,</l>
                     <l>Unde-i vecinic zugrăvită</l>
                     <l>Taina omeneștii firi.</l>
                  </lg>
                  <lg>
                     <l>Dacă sînt amăgitoare</l>
                     <l>Lacrimile ce vărsați</l>
                     <l>Și văpăile-arzătoare</l>
                     <l>Și iubirea ce-arătați,</l>
                  </lg>
                  <lg>
                     <l>Atunci, amăgiri-s toate...</l>
                     <l>Ziua-i noapte, noaptea-i zi.</l>
                     <l>Atunci... însă nu se poate !</l>
                     <l>Ochi !... Voi nu puteți minți !</l>
                  </lg>
                  <trailer>Publicată în <hi rend="italic">Convorbiri literare</hi>, an XV, nr. 1, 1 aprilie 1881</trailer>
               </div>
               <div type="div3">
                  <head>Vierme fudul </head>
                  <lg>
                     <l>Lut însuflețit de raza vecinicei dumnezeiri,</l>
                     <l>Aluat în care cerul cu pământu-i plămădit,</l>
                     <l>Tainică verigă care leagă cele două firi:</l>
                     <l>Vecinicia de-o clipire, infinitul de finit.</l>
                  </lg>
                  <lg>
                     <l>Vierme tăvălit în tină, care muști din cer cu dinții,</l>
                     <l>Urieș semeț, pe care o suflare te doboară,</l>
                     <l>Tu, a cărui mână scurmă măruntaiele științii</l>
                     <l>Și a cărui cugetare ia nimicul drept comoară,</l>
                  </lg>
                  <lg>
                     <l>În zadar te-ncerci a rupe pânza care te desparte</l>
                     <l>De enigma nepătrunsă: Ce a fost? și ce va fi?</l>
                     <l>Cartea facerii e noapte, iară cealaltă carte</l>
                     <l>Nu e scrisă, sau de-i scrisă, nu ți-e dat a o citi.</l>
                  </lg>
                  <lg>
                     <l>Ai în față și la spate două semne de-ntrebare,</l>
                     <l>Tu-ți trudești, sărmane, mintea ca să afli vrun răspuns;</l>
                     <l>Rătăcind ca un nemernic pe a vremurilor mare,</l>
                     <l>Cerci zădarnică cercare în noianul nepătruns.</l>
                  </lg>
                  <lg>
                     <l>Și când mintea ta zdrobită de nebuna-i alergare</l>
                     <l>Abia poate să mai iasă din a vremii adâncime,</l>
                     <l>Și când vezi că ziditorul n-a lăsat un drum pe care</l>
                     <l>Să se urce orbul vierme pân la sfânta-i înălțime,</l>
                  </lg>
                  <lg>
                     <l>Tu turbezi, nesocotite, și în oarba ta mânie</l>
                     <l>Strigi: O, nu! dumnezeirea nu e decât o părere,</l>
                     <l>O nălucă născocită de-a norodului prostie!...</l>
                     <l>Creatorul e natura... Ea e singură putere!</l>
                  </lg>
                  <lg>
                     <l>Vreme, haos, ceruri, râdeți! Microscopică furnică,</l>
                     <l>Spânzurată de-o lunetă, vă pătrunde, vă strivește!</l>
                     <l>Ea măsoară infinitul, întunericul despică...</l>
                     <l>Înaintea Creaturii, Creator, te umilește!...</l>
                  </lg>
               </div>
               <div type="div3">
                  <head>La statua lui Ioan Eliade Rădulescu<note xml:id="ftn1" place="foot" n="1">
                        <p> 
                           <hi rend="italic">Poezie scrisă cu ocazia dezvelirii statuii lui Ion Eliade Rădulescu în Piața Universității din București, la 21 noiembrie 1881.</hi>
                        </p> 
                     </note>
                  </head>
                  <lg>
                     <l>Codru-i mort. Copacii cu ramuri putrede și înnegrite</l>
                     <l>Se-ncovoaie; și pe șirul de schelete-nțepenite,</l>
                     <l>Ca pe niște coarde-ntinse, trist arcuș vântul ce bate</l>
                     <l>Cântă epopeea morții, jalea crăngilor uscate.</l>
                     <l>Gâzii cu ochi plini de focul poftelor nemistuite</l>
                     <l>Lung se uită la aceste adăposturi năruite</l>
                     <l>Și rânjesc...</l>
                     <l>Ah, unde-i rodul și frunzișul tău umbros,</l>
                     <l>Crăngile cu freamăt dulce, paserea cu cânt duios,</l>
                     <l>Unde sunt? Odinioară sub stejarii tăi măreți</l>
                     <l>Găzduiai și dedeai umbră obosiților drumeți.</l>
                     <l>Astăzi fiarele și moartea stăpânesc cuprinsul tău.</l>
                     <l>Vânt cumplit de pustiire a trecut ca un duh rău</l>
                     <l>Și te-ai stins. Al putrejunei vierme roase-a tale ramuri,</l>
                     <l>Sub care prielnic dat-ai adăpost atâtor neamuri!...</l>
                     <l>Totul îi azi din rădăcină până-n vârf, din miez în coajă</l>
                     <l>Putregai...</l>
                     <l>    Ba nu! Deodată se ridică ca prin vrajă</l>
                     <l>Dintr-un colț obscur de codru, de sub vreascuri, un vlăstar,</l>
                     <l>Ce văzând cu ochii crește, crește... iată-l nalt stejar...</l>
                     <l>Ridicându-și a lui ramuri sus, deasupra codrului.</l>
                     <l>Și un glas atunci puternic s-auzi din vârful lui</l>
                     <l>Răsunând: O, nu! un codru ce de veacuri stă-n picioare</l>
                     <l>Ca o strajă neclintită nu atât de lesne moare.</l>
                     <l>Fruntea sus! Din piroteală te deșteaptă. Vei trăi,</l>
                     <l>Căci menirea ta e mare! Să luptăm! Așa grăi.</l>
                  </lg>
                  <lg>
                     <l>El, stejarul-Eliade, către codrul-Românie,</l>
                     <l>Și un freamăt lung străbate toată pacinica domnie.</l>
                     <l>Ca prin farmec toți copacii își ridică cu mândrie</l>
                     <l>Fruntea, deșteptați ca dintr-un vis amarnic, și sfâșie</l>
                     <l>Mohorâtul giulgiu în care lângezeau înfășurați</l>
                     <l>Și-și îmbracă iar vestmântul înverzit...</l>
                     <l>    Dar ascultați</l>
                     <l>Drăgălașa armonie... Freamătul adormitor.</l>
                     <l>Grai ceresc... e Poezia dulce ca un cânt de dor</l>
                     <l>Ce ca roua răcoroasă și-ntineritoare cade</l>
                     <l>Din frunzișul renvierii din stejarul Heliade...</l>
                     <l>Codrul în uimire-ascultă. Cântecul duios se-ntinde...</l>
                     <l>Frunza frunzei îl repetă, toată firea se cuprinde</l>
                     <l>De-a lui farmec, ce de-a pururi va sta tânăr de vechime.</l>
                     <l>Ah, ridică-ți, bard ilustru, din a vremii adâncime</l>
                     <l>Fruntea-ți plină de lumină și privește din trecut</l>
                     <l>Cum te-adoră viitorul, fiii tăi cum au făcut</l>
                     <l>Într-o marmură eternă umbra-ți sfântă să se-nchege</l>
                     <l>Și cum astăzi ți se-nchină și te-admiră codrul-rege!</l>
                  </lg>
               </div>
               <div type="div3">
                  <head>Mă visasem într-un nor</head>
                  <epigraph>Amicului meu C. Alessandrescu</epigraph>
                  <lg>
                     <l>Am privit de sus pământul învârtindu-se sub mine</l>
                     <l>Ca o noapte închegată purtând demonii pe sine:</l>
                  </lg>
                  <lg>
                     <l>Am văzut pe el durerea despletită alergând,</l>
                     <l>Scoțând gemete cumplite, mări de lacrime făcând,</l>
                     <l>Și veninul ei în clocot pân la porțile cerești</l>
                     <l>Să-nălța și cădea iarăși peste inimi omenești.</l>
                  </lg>
                  <lg>
                     <l>Am văzut hidoasa crimă cu ochi mari și sângerați,</l>
                     <l>Cu cuțitul într-o mână și cu dinții încleștați,</l>
                     <l>Neagră, vânătă la față și cu buzele uscate,</l>
                     <l>Cătând sânge cald să soarbă din vro inimă ce bate.</l>
                  </lg>
                  <lg>
                     <l>Am văzut turbate furii cu figuri îngrozitoare,</l>
                     <l>Ochi deschiși ca guri vulcanici, cu priviri fulgerătoare,</l>
                     <l>Cu lungi brațe tremurânde și cu gheare ascuțite,</l>
                     <l>Cu furtună-n a lor suflet și cu trăsnete cumplite.</l>
                  </lg>
                  <lg>
                     <l>Am văzut nerușinarea, am văzut-o dezbrăcată,</l>
                     <l>Cu corupția pe buze și cu inima-nsetată</l>
                     <l>De plăceri neomenoase, lipind de profanu-i sân</l>
                     <l>Gura oarbei tinerețe și storcând în ea venin.</l>
                  </lg>
                  <lg>
                     <l>Am văzut deșertăciunea, uriașă,-mpodobită,</l>
                     <l>A nimicului regină, de mărire amețită,</l>
                     <l>Rătăcind, oarbă de visuri, după-nalte idealuri,</l>
                     <l>Ca o scândură zvârlită pe o mare făr de maluri.</l>
                  </lg>
                  <lg>
                     <l>Am văzut războiul crâncen, monstru nesățios și crunt,</l>
                     <l>Lacom băutor de sânge, pălmuind veacul cărunt,</l>
                     <l>Făcând un călău din omul liniștit și muncitor</l>
                     <l>Și din holda semănată câmp de groază și omor.</l>
                  </lg>
                  <lg>
                     <l>Am văzut talente-n zdrențe, Cinstea de foame murind.</l>
                     <l>Am văzut Puterea mândră pe Dreptate pălmuind,</l>
                     <l>Sărăcia-n jgheab de rele ca în guri de lei zvârlită;</l>
                     <l>Ș-Avuția nemiloasă, în orgie tăvălită.</l>
                  </lg>
                  <lg>
                     <l>Am văzut nespuse viții demonii neadormiți,</l>
                     <l>Uricioși ca ceasul morții și ca moartea nemblânziți,</l>
                     <l>Fără cap, cu trup de patimi, și cu brațele de crime,</l>
                     <l>În prăpăstii fără funduri îmbrâncind biata mulțime.</l>
                  </lg>
                  <lg>
                     <l>Apoi totul se ascunde într-un negru-ngrozitor...</l>
                     <l>Spăimântat sării din patu-mi... Mă visasem într-un nor.</l>
                  </lg>
               </div>
               <div type="div3">
                  <head>Scrisoare cătră un bătrân </head>
                  <lg>
                     <l>Părul alb e lucru mare pentru cine vrea să știe,</l>
                     <l>Și a ști să-l porți e poate cea mai grea filozofie.</l>
                     <l>Vremea, ce zbârcește fața, netezește judecata.</l>
                     <l>Pentru orice-ncrețitură, mintea trebui să-și ia plata.</l>
                     <l>Și pleoapă de pleoapă când s-apropie-n afară,</l>
                     <l>Atunci ochiul cel lăuntric vede lumea mult mai clară.</l>
                     <l>Ah, și mari lucruri grăiește gura pregătitei groape,</l>
                     <l>Și-nțelept trebui să fie cine stă de ea aproape!</l>
                  </lg>
                  <lg>
                     <l>Iată ce gândesc când trece un bătrân pe lângă mine,</l>
                     <l>Și când văd pe fața-i blândă ieroglifele divine,</l>
                     <l>Ce-a săpat, în treacăt vremea, ca pe-o obeliscă vie!</l>
                     <l>Mi se pare că într-însul văd un zeu:</l>
                     <l>    Ah, cine știe</l>
                     <l>Ce-o fi clocotind în lumea strânsă în bătrânu-i creier,</l>
                     <l>Și ce-o fi târând cu sine furtunosul lui cutrier!</l>
                     <l>Câte visuri izbândite! Câte visuri sfărămate!</l>
                     <l>Grămădire colosală ici ruine de palate;</l>
                     <l>Dincolo în codru-n doliu, și sub el un vraf de scrum.</l>
                     <l>Într-un colț trântit se vaită dorul, abătut din drum.</l>
                     <l>Câte cuiburi goale! Câte, câte falnice porniri</l>
                     <l>Și iluzii aurite, prefăcute-n amintiri!</l>
                  </lg>
                  <lg>
                     <l>Cum să nu te-nchini în fața unui astfel de colos!</l>
                     <l>Și-n genunchi de admirare să nu-i dai smerit prinos,</l>
                     <l>Știind că până-ntr-amurgul gârbovitei bătrâneți</l>
                     <l>El a răbdat vijelia nestatornicei vieți!</l>
                  </lg>
                  <lg>
                     <l>Tot așa gândeam de tine când văzutu-te-am întăi,</l>
                     <l>Pân-a nu ști ce acopăr prefăcuții ochi ai tăi.</l>
                     <l>Azi, când te cunosc, ce cuget, de voiești să știi, ascultă:</l>
                  </lg>
                  <lg>
                     <l>E ciudat s-auzi o gură-mbătrânită că insultă.</l>
                     <l>E ciudat să vezi moșneagul hărțăgos cătând pricină</l>
                     <l>Lumii și batjocorind-o, chiar când ea ar fi de vină.</l>
                     <l>E ciudat să vezi pe capu-i părul alb că se zburlește.</l>
                     <l>Răutatea și mânia pe bătrân cumplit mânjește,</l>
                     <l>Gura lor e pentru sfaturi, nu pentru ocări!</l>
                     <l>   Ce-ai zice</l>
                     <l>Pe bătrânul cel din ceruri să-l vezi pogorât aice,</l>
                     <l>Și din vecinica-i răbdare să-l vezi ca pe-un om de rând,</l>
                     <l>Mânios, zvârlind cu pietre după noi, și înjurând?...</l>
                     <l>Nu-i așa, că toată slava i-ar cădea în ochii tăi?...</l>
                  </lg>
                  <lg>
                     <l>Vezi, noi socotim bătrânii ca pe niște dumnezei,</l>
                     <l>Înțelepți, blajini, pe dânșii pururea stăpâni fiind,</l>
                     <l>Bunătate și iubire peste noi împrăștiind,</l>
                     <l>Purtând vecinic în privirea lor văpăile iubirii,</l>
                     <l>Așteptând, ca pe un oaspe drag, clipala adormirii,</l>
                     <l>Suferind de suferința și de plânsul tuturor,</l>
                     <l>Dușmanului ce-i hulește tinzând mână de-ajutor.</l>
                  </lg>
                  <lg>
                     <l>Vai! Dar cui spun eu acestea? Ție, care n-ai idee</l>
                     <l>Că în oameni pus-a Domnul sfânt-a dragostei scânteie,</l>
                     <l>Care n-ai dospit în tine decât neagra răutate,</l>
                     <l>Ție,-mbătrânit în ură, și în vrajă, și-n păcate.</l>
                     <l>Care n-ai simțit în pieptu-ți mai curată mulțumire</l>
                     <l>Decât plânsul altor inimi, ca să-ți râzi de-a lor zdrobire;</l>
                     <l>Ție, care, când vezi pe-alții propășind în a lor cale,</l>
                     <l>Simți că crapă-n tine fierea... cheagul răutății tale.</l>
                     <l>. . . . . . . . . . . . . . . . . . . . . . .</l>
                  </lg>
                  <lg>
                     <l>Haide! Încetează-odată cu smintita-ți îndârjire!</l>
                     <l>Leapădă-ți fățărnicia și-nvrăjbita ta pornire!</l>
                     <l>Aibi o clipă de căință, pân-a nu intra-n mormânt,</l>
                  </lg>
                  <lg>
                     <l>Pleacă-ți fruntea și-mblânzește-ți cugetare și cuvânt.</l>
                     <l>A surpa din temelie lumea vezi că nu se poate,</l>
                     <l>Deci astâmpără-te!...</l>
                     <l>    Uite, ți se văd prin piele toate</l>
                     <l>Poftele ce fierb în tine! Aibi rușine cel puțin!</l>
                     <l>Nu te mai preface! Haide! Cugetă că ești creștin,</l>
                     <l>Și că dincolo de groapă îți va pune mâna-n piept</l>
                     <l>Cel-de-sus, și vei da samă de-ai fost strâmb, ori de-ai fost drept!</l>
                     <l>Ah! și când știi că de ochiu-i nu-i ascuns nimic în vremuri,</l>
                     <l>Trebui să fii dinainte-i cremene, ca să nu tremuri!</l>
                     <l>. . . . . . . . . . . . . . . . . . . . . . .</l>
                  </lg>
                  <lg>
                     <l>Și-n auzul celui vecinic, și-n auzul tău atunci,</l>
                     <l>S-or deschide-ngrozitoare, ca ale gheenei munci,</l>
                     <l>Două guri. Una va zice: Eu pământului l-am dat</l>
                     <l>Alb ca zorii dimineții, fraged și nevinovat.</l>
                     <l>Și va zice cea de-a doua: Când în sânul meu intrat-a,</l>
                     <l>M-am cutremurat de groază, Doamne... era putred gata!</l>
                  </lg>
               </div>
               <div type="div3">
                  <head>Dorul craiului Zaraf </head>
                  <lg>
                     <l>Aur, subt a mea privire</l>
                     <l>Cît de drăgălaș lucești,</l>
                     <l>Tu ești glorie, tu mărire,</l>
                     <l>Fericirea mea tu ești !</l>
                  </lg>
                  <lg>
                     <l>Înjosit, plin de rușine,</l>
                     <l>Pentru tine viețuiesc,</l>
                     <l>Stînd pe-un tron ce nu-i de mine,</l>
                     <l>Într-o țară ce urăsc.</l>
                  </lg>
                  <lg>
                     <l>Pînă ce n-oi calici-o,</l>
                     <l>Ș-oi avea să-i iau ceva,</l>
                     <l>Hula ei voi suferi-o,</l>
                     <l>Ca un scai voi sta pe ea.</l>
                  </lg>
                  <lg>
                     <l>Dar atunci cu mulțămire</l>
                     <l>Voi lăsa-o binișor,</l>
                     <l>M-am născut zaraf din fire,</l>
                     <l>Și zaraf voiesc să mor.</l>
                  </lg>
                  <lg>
                     <l>Mult timp însă, o, durere !</l>
                     <l>Ca un rege-am să prînzesc,</l>
                     <l>O, cartofi, străbună bere,</l>
                     <l>Tot cu voi am să sfîrșesc !</l>
                  </lg>
                  <trailer>Publicată în <hi rend="italic">Epoca</hi>, an I, nr. 238, 10 septembrie 1886</trailer>
               </div>
               <div type="div3">
                  <head>Țară de pripas</head>
                  <lg>
                     <l>Un vechi tolbaș de vorbe late,</l>
                     <l>Om norocos din cale-afară,</l>
                     <l>S-a pomenit pe neașteptate</l>
                     <l>Stăpân peste întreaga țară.</l>
                  </lg>
                  <lg>
                     <l>Din ea-și făcu o prăvălie,</l>
                     <l>Și ca un negustor de treabă,</l>
                     <l>Pentru ca-n lume să se știe,</l>
                     <l>Prinse-a striga de la tarabă</l>
                  </lg>
                  <lg>
                     <l>Poftiți aici! Oricine are</l>
                     <l>Obrazul fără de rușine</l>
                     <l>Ș-o conștiință de vânzare...</l>
                     <l>Poftiți să faceți târg cu mine!</l>
                  </lg>
                  <lg>
                     <l>Prostie, lene, lingușire,</l>
                     <l>Eu cumpăr tot. Veniți aici!</l>
                     <l>Și cei mai nărăviți din fire</l>
                     <l>Mi-or fi tovarăși și amici.</l>
                  </lg>
                  <lg>
                     <l>Eu dau tot felul de noroace,</l>
                     <l>Căci sunt atoatețiitorul,</l>
                     <l>Măriri, averi... Să vie-ncoace</l>
                     <l>Toți trântorii ce le duc dorul!...</l>
                  </lg>
                  <lg>
                     <l>Așa, sunt zece ani de când</l>
                     <l>Pe norocosul negustor</l>
                     <l>Îl auzim mereu strigând,</l>
                     <l>Și mușteriii vin de zor.</l>
                  </lg>
                  <lg>
                     <l>În zece ani ce de-a lingăi</l>
                     <l>Nu se văzură-n slujbe mari,</l>
                     <l>Câți oameni fără căpătâi</l>
                     <l>N-ajunseră milionari!</l>
                     <l>Veniți și voi, străini calici,</l>
                  </lg>
                  <lg>
                     <l>Și strângeți tot ce-a mai rămas!...</l>
                     <l>. . . . . . . . . . . . . . .</l>
                     <l>Ce să mai faci? Ce să mai zici?</l>
                  </lg>
                  <lg>
                     <l>Sărmană țară de pripas!</l>
                  </lg>
               </div>
               <div type="div3">
                  <head>Sonet</head>
                  <lg>
                     <l>Dar tu ț-ei fi mai aducând aminte?...</l>
                     <l>Eram copii: primblându-ne-ntr-o sară,</l>
                     <l>În umbr-a noastre mâini s-apropiară.</l>
                     <l>Cum tremura mânuța ta fierbinte!</l>
                     <l>Și nu știu ce făcea să mi se pară</l>
                  </lg>
                  <lg>
                     <l>Că,-n liniștea acelor clipe sfinte,</l>
                     <l>Din gândul nostru se desprind cuvinte</l>
                     <l>Ce dau fiori albastrei nopți de vară.</l>
                     <l>Atât a fost. Privirea-mi, visătoare,</l>
                  </lg>
                  <lg>
                     <l>Te-a urmărit cum te duceai, departe,</l>
                     <l>Pân te-a pierdut, ca-ntr-un apus de soare.</l>
                  </lg>
                  <lg>
                     <l>E mult de-atunci. Azi, răsfoind o carte,</l>
                     <l>Găsesc, uscată, între file,-o floare.</l>
                     <l>O știi?... Ce de viață ne desparte!...</l>
                  </lg>
               </div>
               <div type="div3">
                  <head>Când n-am ce scrie </head>
                  <lg>
                     <l>Ce v-eți fi mirând de mine?</l>
                     <l>Scriitor sunt, vedeți bine,</l>
                     <l>Și pot spune cui mă-ntreabă</l>
                     <l>Că și eu mă aflu-n treabă.</l>
                  </lg>
                  <lg>
                     <l>Cronici, critică, nuvele</l>
                     <l>Sunt la mine bagatele:</l>
                     <l>Dă-mi subiectul, spune-mi plata,</l>
                     <l>Și articolul e gata.</l>
                  </lg>
                  <lg>
                     <l>Parcă cine știe ce e...</l>
                     <l>Fur de colea o idee,</l>
                     <l>Mai un calapod de colo,</l>
                     <l>Și-s și eu de-ai lui Apolo.</l>
                  </lg>
                  <lg>
                     <l>Ș-apoi sunt atâtea-n lume,</l>
                     <l>Că, să stai, să scrii volume!</l>
                     <l>Stil? Grămatică?... Gogoși,</l>
                     <l>Pentru cei neputincioși.</l>
                  </lg>
                  <lg>
                     <l>Astea-s spuma, gându-i marea...</l>
                     <l>Nu-mi strunesc eu cugetarea</l>
                     <l>Plină, clară, elegantă</l>
                     <l>Pentr-o virgulă pedantă!</l>
                  </lg>
                  <lg>
                     <l>Am subiectul? Restu-i gata:</l>
                     <l>Ți-aștern proza cu lopata.</l>
                     <l>Iar când n-am și n-am ce scrie,</l>
                     <l>Atunci... torn o poezie.</l>
                  </lg>
               </div>
               <div type="div3" rend="P48">
                  <head>Vis de-o clipă </head>
                  <lg>
                     <l>S-a întunecat și plouă.</l>
                     <l>Dus pe gînduri, în tăcere,</l>
                     <l>Migălesc o formă nouă</l>
                     <l>Pentru vechea mea durere.</l>
                  </lg>
                  <lg>
                     <l>Tu tiptil vii pe la spate,</l>
                     <l>Nici te simt, de lin ce-aluneci,</l>
                     <l>Cu mîni moi și parfumate</l>
                     <l>Dulce ochii mi-i întuneci.</l>
                  </lg>
                  <lg>
                     <l>A ținut o clipă doară</l>
                     <l>Și în veci n-o sa mai vie...</l>
                     <l>Unde ești, sfîntă comoară</l>
                     <l>De noroc și poezie ?</l>
                  </lg>
                  <trailer>Publicată în <hi rend="italic">Vieața</hi>, an II, nr. 32, 3 decembrie 1895</trailer>
               </div>
               <div type="div3">
                  <head>În zile grele </head>
                  <lg>
                     <l>Ne-a risipit furtuna pe drumul pribegiei,</l>
                     <l>Și nu mai știm de-ai noștri, nici ei de noi nu știu...</l>
                     <l>Cu gândul doar, pe negre întinderi de pustiu,</l>
                     <l>Ne căutăm, ca orbii, în volbura urgiei.</l>
                  </lg>
                  <lg>
                     <l>Citeam, și-mi păreau basme, cum se lăsau pe țară</l>
                     <l>Întunecate oarde, ca norii de lăcuste.</l>
                     <l>Vuia-n văzduh năvala puhoaielor din puste,</l>
                     <l>Cum răpăie pământul sub ploile de vară.</l>
                  </lg>
                  <lg>
                     <l>Citeam de lanuri arse, de sate pustiite,</l>
                     <l>Femei, cu prunci în brațe, prin codri rătăcind,</l>
                     <l>Câte-un bătrân ce cată, din vârful unui grind,</l>
                     <l>Cum trec, mânați în cârduri, ca turmele de vite,</l>
                  </lg>
                  <lg>
                     <l>Cum trec, duși în robie, subt bici, feciori și fete,</l>
                     <l>Și carele-ncărcate cu bogăția țării,</l>
                     <l>Și-n urmă, cât bat ochii, în limpezișul zării,</l>
                     <l>Grămezi de scrum din toată strânsura pe-ndelete...</l>
                  </lg>
                  <lg>
                     <l>Citeam și-mi păreau basme. Și iată că destinul</l>
                     <l>Vru să trăiesc aievea acele zile grele;</l>
                     <l>Și văd cum calcă lifta pământul țării mele,</l>
                     <l>Cum tot avutul nostru ni-l bântuie străinul:</l>
                  </lg>
                  <lg>
                     <l>Să nu mai știu nimica de cei rămași acasă,</l>
                     <l>Decât că e vrăjmașul stăpân pe soarta lor...</l>
                     <l>Gândindu-mă la dânșii, muncit de griji, de dor,</l>
                     <l>Stau în adâncul nopții, cu coatele pe masă,</l>
                  </lg>
                  <lg>
                     <l>Și-i văd săpând la șanțuri, bătuți, bolnavi, sub zloată</l>
                     <l>Moșnegi căzuți pe drumuri, femei batjocurite</l>
                     <l>În jurul lor, copiii cu brațele ciuntite</l>
                     <l>Înfățișează jertfa și jalea țării toată.</l>
                  </lg>
                  <lg>
                     <l>Și-atunci tresar sub gândul că prea am trăit bine;</l>
                     <l>Prea mult am râs; prea-n toate vedeam numai un joc...</l>
                     <l>Și trebuia să vie acest năprasnic foc,</l>
                     <l>În larg să ne deschidă drum nou, printre ruine.</l>
                  </lg>
                  <lg>
                     <l>Fii binecuvântată, fecundă suferință,</l>
                     <l>Tu ce ne ești trimeasă de veșnica dreptate</l>
                     <l>Să curăți neamul nostru de vechile păcate,</l>
                     <l>Să faci din el o-ntreagă și singură ființă!</l>
                  </lg>
                  <lg>
                     <l>M-ai învățat, durere, ce e să ai o țară.</l>
                     <l>Și-n inima-mi rănită adânc ți-ai scris cuvântul:</l>
                     <l>Cu sânge și cu lacrimi va să frămânți pământul</l>
                     <l>Din care-aștepți viața cea nouă să răsară.</l>
                  </lg>
               </div>
               <div type="div3">
                  <head>Fustă scurtă, ghete albe, buze roșii</head>
                  <lg>
                     <l>O-ntîlnești mereu, ai crede-o trasă-n mii de exemplare.</l>
                     <l>Pururea împresurată de priviri cuceritoare —</l>
                     <l>Sedentari ce bat din pinteni, ghiuji ce fac pe ticăloșii —</l>
                     <l>Ea pășește, zîmbitoare,</l>
                     <l>Arborîndu-și pretutindeni „semnele-i particulare”:</l>
                     <l>Fustă scurtă, ghete albe, buze roșii.</l>
                  </lg>
                  <lg>
                     <l>La o parte ! trece zîna veseliei zgomotoase.</l>
                     <l>În tăcuta noapte-a morții ea e rîsul și lumina...</l>
                     <l>Plîngă de durerea țării cîrtitorii și fricoșii,</l>
                     <l>Peste rănile-i deschise, radioasă trece zîna,</l>
                     <l>Ca un steag de biruință pe un cîmp albit de oase...</l>
                     <l>Fustă scurtă, ghete albe, buze roșii.</l>
                  </lg>
                  <lg>
                     <l>Legănîndu-se din șolduri, trece zveltă, zîmbitoare.</l>
                     <l>Tu-ți plîngi neamul pus pe cruce, la răspînte de pieire,</l>
                     <l>Plîng de-nvăluirea țării, în mormîntul lor, strămoșii.</l>
                     <l>Ea, cu farmece-n privire,</l>
                     <l>Grațiile și le plimbă, în costum de vînătoare:</l>
                     <l>Fustă scurtă, ghete albe, buze roșii.</l>
                  </lg>
                  <trailer>Publicată în <hi rend="italic">Neamul romînesc</hi>, Iași, an XII, nr. 314, 15 noiembrie 1917</trailer>
               </div>
            </div>
         </div>
         <div type="div1">
            <head>Postume</head>
            <div type="div2">
               <div type="div3">
                  <head>Să plec? </head>
                  <lg>
                     <l>Să plec? Ah, mult e dureros</l>
                     <l>Să plec de lîngă ea.</l>
                     <l>Din sufletu-mi pustiu, noptos,</l>
                     <l>Să sting drăguța-i stea.</l>
                  </lg>
                  <lg>
                     <l>Căci o iubesc cum n-am iubit</l>
                     <l>Ființă-n viața mea.</l>
                     <l>A, traiul meu va fi cernit</l>
                     <l>Departe dus de ea.</l>
                  </lg>
                  <lg>
                     <l>Și cînd gîndesc să plec, îmi pare</l>
                     <l>Că văd cum se sfaramă</l>
                     <l>Și munți, și stele lucitoare,</l>
                     <l>Și cerul de aramă.</l>
                  </lg>
                  <lg>
                     <l>Și toate cad bucăți mărunte</l>
                     <l>Și fac în fața mea</l>
                     <l>Un zid înalt, nalt cît un munte,</l>
                     <l>Ca-n veci să stau cu ea.</l>
                  </lg>
                  <lg>
                     <l>O, da, să stau, căci fără ea</l>
                     <l>Mi s-ar părea că mor,</l>
                     <l>Să stau, să-i spun durerea mea</l>
                     <l>Și vecinicul meu dor.</l>
                  </lg>
                  <trailer>Tîrgoviște, 1880, ianuar 20</trailer>
               </div>
               <div type="div3">
                  <head>Cârmacii</head>
                  <epigraph>Lui V. A. Urechiă</epigraph>
                  <lg>
                     <l>Din bordei de lângă vatra unde stă nenorocirea</l>
                     <l>Ca o strajă neclintită ridicatu-mi-am privirea</l>
                     <l>Sus, spre sfetnici, și văzut-am a lor fețe luminoase,</l>
                     <l>Ș-am văzut maimuțăria, strâmbăturile grețoase</l>
                     <l>Astor molii, astor ciocli, dezmățați copii ai spumei,</l>
                     <l>Care-n aur văd, smintiții, sufletul și cinstea lumei,</l>
                     <l>Inimi dogorâte-n para poftei de-a se-navuți,</l>
                     <l>Stând ca viermii pe-un cadavru, ce-a-nceput a se-mpuți.</l>
                     <l>I-am văzut păpuși gătite, tologiți în jețuri moi,</l>
                     <l>Trântori, fără nici o grijă, și străini de-orice nevoi,</l>
                     <l>Răscolind în a lor cuget ale țării măruntaie</l>
                     <l>Și cătând, nesocotiții, ca din trupul ei să taie</l>
                     <l>Partea ce-a mai rămas bună, membrul ce-a mai</l>
                     <l>rămas teafăr.</l>
                  </lg>
                  <lg>
                     <l>Pieptul lor, plin de medalii, strălucea ca un luceafăr.</l>
                     <l>Dar înnuntru sub medalii și sub hainele bogate</l>
                     <l>Clocotește-n oala cărnei, otrăvită de păcate,</l>
                     <l>La a negrelor lor pofte, la a infamiei pară</l>
                     <l>Clocotește crima . . . . . . . . . . . . . . .</l>
                     <l>. . . . . . . . . . . . . . . . . . . . . . .</l>
                     <l>. . . . . . Stoarceți, stoarceți măduva din țară!</l>
                     <l>Nu vă pese! Striviți totul! Cugetați că poate mâini</l>
                     <l>O să pierdeți cârma țării ș-or să vină alți stăpâni.</l>
                  </lg>
                  <lg>
                     <l>Deci, pârjol și jaf! Opinca hoitul să rămână os</l>
                  </lg>
                  <lg>
                     <l>
                        <hi rend="italic">Ca să nu mai aibă alții, după voi, nimic de ros.</hi>
                     </l>
                     <l>. . . . . . . . . . . . . . . . . . . . . .</l>
                     <l>
                        <hi rend="italic">Voi, cucoane mari, avute, ce-n mătăsuri și-n dantele</hi>
                     </l>
                  </lg>
                  <lg>
                     <l>Vă-nveliți a voastră carne, voi, ce-n câteva inele</l>
                     <l>Purtați hrana ce lipsește unei jumătăți de țară,</l>
                     <l>Spuneți, nu cumva vrodată s-a-ntâmplat să vi se pară</l>
                     <l>Că a voastre diamante se topesc și vi s-arată</l>
                     <l>Ca atâtea lăcrimi curse dintr-o geană întristată?</l>
                  </lg>
                  <lg>
                     <l>Vai, acele pietre scumpe ochi focoși sub geana serii</l>
                     <l>Credeți voi că sunt podoabe? Nu! sunt lăcrimile țării!</l>
                  </lg>
                  <lg>
                     <l>Dar te-a-ncălecat de-acuma, cal, te du unde te mână</l>
                     <l>Călărețul, o maimuță, care ține-n a ei mână</l>
                     <l>Frâul tău a ta viață. Du-o unde vrea să meargă!</l>
                     <l>Când uscatele-i călcâie bat în burta ta, aleargă,</l>
                     <l>Iar când frâul tău îl strânge, de-ți trosnesc dinții din gură,</l>
                     <l>Te oprește: să răsufle vrea scârboasa pocitură.</l>
                  </lg>
                  <lg>
                     <l>Vai, nenorocită țară, rele zile-ai mai ajuns!</l>
                     <l>A lor gheare-nfipte-n pieptu-ți fără milă l-au străpuns</l>
                     <l>Și-n bucăți împart, infamii, carnea ta, avutul tău!</l>
                     <l>Tot ce s-a găsit pe lume mai stricat, mai crud, mai rău,</l>
                     <l>Ăști nemernici fără suflet, fără nici un căpătâi,</l>
                     <l>Țin a tale zile-n mână, ș-a ta cinste sub călcâi.</l>
                     <l>Și călări pe tine, țară, se cred zei aceste bestii,</l>
                     <l>Cum se cred ades copiii împărați călări pe trestii.</l>
                     <l>Ei sunt mari și tari, și nu au nici rușine, nici sfială</l>
                     <l>Că-ntr-o zi, poate, urmașii le vor cere socoteală</l>
                  </lg>
                  <lg>
                     <l>De-a lor fapte. Ce le pasă? Lopătari, la cârma țării</l>
                     <l>Sunt stăpâni pe vas, pe vânturi, și pe valurile mării!</l>
                     <l>Și când cugeți c-acești trântori, astă haită de samsari</l>
                     <l>Prin tertipuri și prin intrigi au ajuns puternici, mari,</l>
                     <l>Și când vezi pe-a vieții scară unde-au fost și unde sunt,</l>
                     <l>Când îi vezi cu ce mândrie, cu ce ochi semeți și crunt</l>
                     <l>Privesc azi din înălțime spre norodul tăvălit</l>
                     <l>În mizeriile-n care ei, călăii, l-au trântit,</l>
                     <l>Când te uiți cum se răsfață, cum își fac de cap mișeii,</l>
                     <l>Vai, începi să crezi că-n ceruri adormit-au de mult zeii!</l>
                  </lg>
                  <lg>
                     <l>Ș-apoi, după ce-au dat palme, și-au scuipat în fața țării,</l>
                     <l>După ce-a-mbrâncit poporul în prăpastia pierzării,</l>
                     <l>După ce n-a rămas lucru nebatjocorit de ei,</l>
                     <l>Au curajul acești oameni de nimic, acești mișei</l>
                  </lg>
                  <lg>
                     <l>Au curaju-n fața lumii ca să strige-n gura mare:</l>
                     <l>Ne vrea țara! Îi vrea țara? Auziți nerușinare!</l>
                     <l>Vai, de-ar fi pe voia țării, știți voi unde v-ați trezi!</l>
                     <l>Într-o ocnă da! acolo oasele v-ar putrezi!</l>
                  </lg>
                  <lg>
                     <l>Cum să mai vedem în țară cinste, muncă, propășire,</l>
                     <l>Când spoiala azi e totul, când vezi că prin lingușire</l>
                     <l>Și fățărnicii, netoții, au ajuns așa departe!</l>
                     <l>Cum să-ți mai trudești viața ca să-nveți puțină carte</l>
                     <l>Când te uiți că-n astă țară, dată pradă celor răi,</l>
                     <l>Înțelepții sunt victime, ticăloșii sunt călăi!</l>
                  </lg>
                  <lg>
                     <l>Fii viclean, corupt, sperjur, pune-ți mască, fă-te blând,</l>
                     <l>Pleacă-ți fruntea ta cucernic, bate-ți pieptul tău strigând:</l>
                     <l>Scumpa, draga Românie, idolul vieții mele!</l>
                     <l>Și când vei fi <hi rend="italic">Leu</hi>, pisică, scoate-ți ghearele din piele!</l>
                     <l>Iată norma după care poți s-ajungi unde poftești!</l>
                  </lg>
                  <lg>
                     <l>Ș-apoi, ca să n-ai mustrare, nici vreodată să roșești,</l>
                     <l>Înainte de-a purcede pe-ale crimei negre căi,</l>
                     <l>Cearcă-ți sabia în gâtul conștiinței tale-ntăi!</l>
                  </lg>
                  <lg>
                     <l>Asta-i lecția pe care o lăsați posterității!</l>
                     <l>Ah, cumplit v-ați râs de lege și de cumpăna dreptății,</l>
                     <l>Și de oameni, și de țară, și de tot ce-i sfânt pe lume!</l>
                  </lg>
                  <lg>
                     <l>Peste veacuri depărtate vor pluti a voastre nume,</l>
                     <l>Și vor spune că sub soare n-au stat răi, călăi, bandiți,</l>
                     <l>Nici atât de cruzi la suflet, nici atât de iscusiți.</l>
                  </lg>
                  <trailer>Tîrgoviște, 1881, iunie</trailer>
               </div>
               <div type="div3">
                  <head>Un suflet larg să mă-nțeleagă </head>
                  <lg>
                     <l>Un suflet larg să mă-nțeleagă,</l>
                     <l>Să fiu al lui, să fie-al meu,</l>
                     <l>L-am căutat o lume-ntreagă,</l>
                     <l>Și-l caut, și-l visez mereu.</l>
                  </lg>
                  <lg>
                     <l>Te-oi fi-ntâlnit vrodată-n cale,</l>
                     <l>Prietin pururi așteptat,</l>
                     <l>Sub raza gândurilor tale</l>
                     <l>O clipă poate-am lunecat...</l>
                  </lg>
                  <lg>
                     <l>O clipă, și în juru-mi iarăși</l>
                     <l>Pustiu și noapte s-a făcut,</l>
                     <l>Ca-n loc să fim pe veci tovarăși,</l>
                     <l>Pe veci să-ți fiu necunoscut!</l>
                  </lg>
               </div>
            </div>
         </div>
         <div type="div1">
            <head>România pitorească</head>
            <div type="div2">
               <head>Pe Dunăre</head>
               <div type="div3">
                  <head>Porțile de Fier</head>
                  <p>Soarele scapătă spre asfințit. Crestele munților par aprinse. Încet, se desfac și s-aștern pe văi perdele de umbră. </p>
                  <p>Înaintea noastră, pe luciul plumburiu al apei, se ivește-n curmeziș mai întâi o dungă, o coamă gălbuie și creață. Ne apropiem de pragul gherdapurilor. <hi rend="color(#663366)">Dunărea</hi> începe să vâjâie mânioasă, — e un zbucium ș-un clocot de valuri dintr-un mal în altul. Peste-adâncimi se fac ochiuri mari, cari rotesc în loc. Ici apa se scufundă, bolborosind, ca suptă de gura unei vâltori, colo se umflă, se burdusește și urlă făcând clăbuci, bătându-se de stânci cari nu se văd. </p>
                  <p>Vaporul merge mai încet, mai cu pază. Patru oameni stau la roata de la cârmă; amândoi comandanții sunt pe punte, în picioare, cu ochii ațintiți înainte: trecem printre gherdapuri. Dunărea mugește mai tare. Cu ochii închiși, te-ai crede întrun codru pe-o vijelie cumplită. Din fundul ei se-ntind, pe sub valuri, nenumărate brațe de piatră, gata s-apuce vasul și să-l farme-n bucăți la cea mai mică nebăgare de seamă. Aici, sub volbura asta de valuri, e încheietura <hi rend="color(#663366)">Balcanilor</hi> cu <hi rend="color(#663366)">Carpații</hi>. Peste pumnii lor încleștați, Dunărea se aruncă furioasă, rupând cu zgomot cele din urmă stăvilare ce i se mai ridică-n cale. Și în vălmășagul acestei ciocniri de titani, fiecare val pare că strigă, fiecare stâncă pare că se mișcă. Deodată apa lunecă de pe zăgazul colțuros și se întinde ca o pânză. Lupta, năprasnica luptă dintre cei doi uriași, cari de aci încolo au a purta străjile României, s-a încheiat. Munții, învinși, se dau la o parte. Zarea se deschide. Din stânga, de sub curmătura unui deal, vine <hi rend="color(#663366)">râul Bahna</hi> să întâmpine, să salute sosirea marelui fluviu la pragul țării, cu al cărei pământ și destin se leagă pentru totdeauna. Din ce depărtări scoboară și cât a luptat Dunărea ca să străbată-ncoace! A trebuit să spintece munții, să-și sape albia în piatră de-a curmezișul Carpaților. A bătut, și „<hi rend="color(#663366)">Porțile de Fier</hi>” s-au deschis în fața puterii eterne a valurilor ei. </p>
                  <p>Acum vuietul contenește — biruitoare, apa s-așază între maluri, potolită, netedă ca o oglindă. Carpații își împing spre miazănoapte înălțimile învălite în codru. Câteva stânci curioase își mai ridică, din desișul verde, capetele pleșuve, ca și cum ar vrea să mai privească o dată la potopul acesta călător, căruia nimic nu i-a putut sta împotrivă.</p>
               </div>
               <div type="div3">
                  <head>Turnu-Severin</head>
                  <p>De la <hi rend="color(#663366)">Vârciorova</hi> malurile se pleacă și se netezesc. Întinse ogoare de porumb înverzesc zariștea. Linia ferată tivește drept, ca un chenar regulat, marginea apei până la <hi rend="color(#663366)">Turnu-Severin</hi>, care s-arată-n asfințitul soarelui ca-ntr-un decor de teatru. Dunărea, lărgită, taie o curbă-n țărmul românesc și-mpinge orașul pe-o înălțime acoperită de arbori, din desișul cărora ies la iveală, tot mai sus, tot mai mari, case albe-nvălite cu olane roșii. Fumuri groase, negre clăbucesc din coșurile fabricilor. De departe s-aud bocănind în șantiere ciocanele de fier. Pe mal, la schelă, furnică mulțimea, ca la bâlci. </p>
                  <p>E plin locul acesta de amintiri străvechi. Pe-aici au curs, acum optsprezece veacuri, legiunile romane, menite-a răsădi un popor nou în câmpiile pustiite ale <ref target="https://ro.wikipedia.org/wiki/Dacia">
                        <hi rend="color(#663366)">Daciei</hi>
                     </ref>. Aici și-a întemeiat mai târziu <ref target="https://ro.wikipedia.org/wiki/Septimiu_Sever">
                        <hi rend="color(#663366)">Septimiu Sever</hi>
                     </ref> straja răsăriteană a împărăției lui, „<ref target="https://ro.wikipedia.org/wiki/Transalutanus">
                        <hi rend="color(#663366)">Castrele Severiane</hi>
                     </ref>”, din cari se mai văd și astăzi urme (Turnul lui Sever) în grădina publică a orașului, așezată deasupra portului, pe-o terasă-naltă, de unde se deschide una din cele mai frumoase priveliști pe Dunăre. Aici a fost odată capitala <ref target="https://ro.wikipedia.org/wiki/Oltenia">
                        <hi rend="color(#663366)">Olteniei</hi>
                     </ref>, scaunul vestiților <ref target="https://ro.wikipedia.org/wiki/Bani_de_Severin">
                        <hi rend="color(#663366)">bani ai Severinului</hi>
                     </ref>, a căror obârșie se pierde în adâncimea vremii, dincolo de descălecătoare. Săpăturile ce se fac prin împrejurimi descopăr ziduri antice, chipuri de piatră, scule și monede romane -răzlețe amintiri dintr-o lume de neasemănați viteji, cari-au adus ș-au împânzit în câmpiile Dunării lumina, graiul și falnica putere a celei mai mari și mai slăvite împărății din câte-au stat sub soare. </p>
                  <p>Ce urme de uriași au lăsat legionarii lui <ref target="https://ro.wikipedia.org/wiki/Traian">
                        <hi rend="color(#663366)">Traian</hi>
                     </ref> pe unde-au trecut! Pașii lor se cunosc prin desfundăturile munților. Toate li s-au supus. Stâncile s-au dat la o parte și le-au făcut loc, apele s-au plecat speriate de umbra și zgomotul celor dintăi poduri ce le-au încălecat. Dunărea, însăși măreața și năprasnica Dunăre, s-a îmblânzit și s-a dat învinsă în mâinile lor. Se văd și astăzi căpătăile podului care-a făcut nepieritor numele lui <ref target="https://ro.wikipedia.org/wiki/Apolodor_din_Damasc">
                        <hi rend="color(#663366)">Apolodor din Damasc</hi>
                     </ref>, ieșind din valuri, ca două brațe de gigant întinse spre cer. </p>
                  <p>Aici, pe pământul acesta, sfințit de jertfe mari și de prețioase amintiri, se ridică azi Turnu-Severin, unul din cele mai însemnate porturi ale României, oraș apusean, cu clădiri frumoase, cu școli mărețe, cu uliți largi și drepte — cetate întărită odinioară, apărată de-un șanț adânc pe care, la vreme de primejdie, îl umplea într-o clipală Dunărea, puind-o astfel subt o pavăză de apă din toate părțile, strângând-o la sân, ca pe-un copil iubit, sub brațul ei ocrotitor. </p>
                  <p>Și ca și cum ar fi fost scris, ca orașul acesta, de care se leagă atâtea mari întâmplări, să-și mai însemne o dată numele în istoria neamului nostru, iată că tot aici, unde a descălecat acum optsprezece veacuri împăratul Traian, pune întâiul pas pe pământul țării românești tânărul prinț <ref target="https://ro.wikipedia.org/wiki/Carol_I_al_României">
                        <hi rend="color(#663366)">Carol I</hi>
                     </ref>, chemat să ia în mâna lui ageră și norocoasă destinele acestui popor și — redeșteptând în el strămoșeasca vitejie și putere de muncă — să-l pregătească pentru o nouă fază de propășire și de glorie.</p>
               </div>
               <div type="div3">
                  <head>Corbul. Hinova</head>
                  <p>Vaporul spintecă netezișul apei, aurit de cele din urmă raze ale soarelui. Îndărăt, orașul se pleacă, se cufundă-n valuri. Departe, spre miazănoapte și apus, munții, într-un nor de pulbere albastră, își ondulează coama pe poalele rubinii ale cerului. Malurile ies din apă într-o înclinare dulce, desfășurând lanuri de grâu în limpezișul zărilor. Peste toate-o moliciune, o pace dumnezeiască se lasă de sus. </p>
                  <p>Un deal din Serbia se culcă drept în calea Dunării. Ea, liniștită, cotește pe la capul dealului, bate-o bucată bună spre răsărit și se-ndoaie-n formă de potcoavă în țărmul românesc. În fundul acestei potcoave e <ref target="https://ro.wikipedia.org/wiki/Ostrovu_Corbului,_Mehedinți">
                        <hi rend="color(#663366)">Ostrovul Corbului</hi>
                     </ref>, în care un război între ruși și turci, spun localnicii, ar fi lăsat corbilor de mâncare leșuri pentru trei ani de zile. </p>
                  <p rend="center">* </p>
                  <p>Un chiot lung sparge tăcerea amurgului. Pe malul stâng, căsuțe albe se ivesc dintre copaci. Turme de vite se scoboară la adăpat. În fața pichetului <ref target="https://ro.wikipedia.org/wiki/Hinova,_Mehedinți">
                        <hi rend="color(#663366)">Hinova</hi>
                     </ref>, grănicerul nostru, cu arma la umăr, pare o statuie de bronz. Livezile satului se oglindesc în valuri. Cumpăna unei fântâni se pleacă și se înalță ca un cocostârc care bea apă. Orizontul se deschide, se lărgește din ce în ce. Ochiul străbate adânc în plaiurile țării, pe lângă dunga fumurie trasă de „Valul lui Traian”, care, pornind din coasta Hinovii și tăind spre răsărit <ref target="https://ro.wikipedia.org/wiki/Dealul_Stârmina">
                        <hi rend="color(#663366)">dealul Stârminii</hi>
                     </ref> și viile <ref target="https://ro.wikipedia.org/wiki/Oravița">
                        <hi rend="color(#663366)">Oreviții</hi>
                     </ref>, se-nfundă, dincolo de <ref target="https://ro.wikipedia.org/wiki/Pădina,_Mehedinți">
                        <hi rend="color(#663366)">Padina</hi>
                     </ref>, în inima <ref target="https://ro.wikipedia.org/wiki/Oltenia">
                        <hi rend="color(#663366)">Olteniei</hi>
                     </ref>. Soarele-a asfințit. Aerul miroase a pământ ars, stropit de-o bură de ploaie. Drumuri albe se pleacă din sat, legând viața de pe pământ cu drumul mișcător al apei. Copacii, casele fug, se șterg ca niște năluci în urma noastră. Farmecul nopții se-ntinde ș-astâmpără toate zgomotele pământului. Malurile s-apropie, ca și cum ar vrea să-și șoptească ceva. Pe marmura vânăt-a apei luna cerne o pulbere de argint. Toate parcă se pregătesc să treacă din lumea realității în lumea basmelor.</p>
               </div>
               <div type="div3">
                  <head>Ostrovul Mare. Ruini</head>
                  <p>E noapte, — o noapte caldă, adâncă, liniștită. Nu se mai aude decât respirarea puternică a mașinei și fâșiitul somnoros al apei. Luminile întârziate ale satelor clipesc, ca niște licurici, printre crengile copacilor. Trecem pe lângă <ref target="https://ro.wikipedia.org/wiki/Ostrovul_Mare">
                        <hi rend="color(#663366)">Ostrovul Mare</hi>
                     </ref>. În bătaia lunei, turla bisericii, satul, viile, pădurea, toate au înfățișarea fantastică a lucrurilor văzute-n vis. </p>
                  <p>Or fi știind oare pacinicii locuitori de pe acest ostrov din ce vremi de vitejie au rămas zidurile năruite, valurile de pământ și cele patru metereze din preajma satului? Or fi bănuind ei vrodată că, de pe monedele pe cari le găsesc, când își sapă via sau ogorul, îi privește chipul unui împărat roman și că, sub vechile ruini, pe cari-și întind năvoadele la soare, dorm atâtea scumpe amintiri din istoria neamului lor? </p>
                  <p>De la <ref target="https://ro.wikipedia.org/wiki/Turnu_Severin">
                        <hi rend="color(#663366)">Severin</hi>
                     </ref> până dincolo de <ref target="https://ro.wikipedia.org/wiki/Galați">
                        <hi rend="color(#663366)">Galați</hi>
                     </ref>, mai toate satele și orașele noastre de pe malul Dunării sunt ridicate pe ruini de acestea sfinte — ziduri surpate și mormane de moloz — rămase de pe urma întinsei și glorioasei împărății, ai cărei legionari au vânzolit limanurile mărilor ș-ascunzătorile munților, zguduind pământul sub tropotul cailor lor. Țăranii dunăreni -plugari, pescari, împletitori de rogojini — își întăresc temeliile caselor cu cărămizi scoase din vechile zidiri romane, admirabilă simbolizare a închegării regatului român de azi, pe urmele și din vlăstarele celei mai frumoase și mai înfloritoare provincii romane, de acum două mii de ani e prost</p>
               </div>
               <div type="div3">
                  <head>La Calafat</head>
                  <p>Din vale de <ref target="https://ro.wikipedia.org/wiki/Gruia,_Mehedinți">
                        <hi rend="color(#663366)">Gruia</hi>
                     </ref>, în dreptul satului <ref target="https://ro.wikipedia.org/wiki/Pristol,_Mehedinți">
                        <hi rend="color(#663366)">Pristolu</hi>
                     </ref>, o lamă sclipitoare de oțel se-mplântă-n malul drept. E <ref target="https://ro.wikipedia.org/wiki/Râul_Timoc">
                        <hi rend="color(#663366)">râul Timocului</hi>
                     </ref>. <ref target="https://ro.wikipedia.org/wiki/Serbia">
                        <hi rend="color(#663366)">Serbia</hi>
                     </ref> rămâne la apus. Dunărea de-aci încolo pune în fața României o nouă vecină — <ref target="https://ro.wikipedia.org/wiki/Bulgaria">
                        <hi rend="color(#663366)">Bulgaria</hi>
                     </ref>. Pe-o depărtare de patruzeci de kilometri malurile nisipoase bat spre răsărit, până la satul Cetatea, pe unde se îndoaie iarăși un cot mare în țărmul din stânga, scobit de valuri, până-n șesul <ref target="https://ro.wikipedia.org/wiki/Maglavit">
                        <hi rend="color(#663366)">Maglavitului</hi>
                     </ref>. </p>
                  <p>E miezul nopții. Slabe, tremurătoare licăriri clipesc, ca niște ochi somnoroși, pe amândouă malurile. Un muget lung, răsunător, dă ecou dumbrăvilor de pe ostroave: vaporul se oprește la <ref target="https://ro.wikipedia.org/wiki/Calafat">
                        <hi rend="color(#663366)">Calafat</hi>
                     </ref>. Orașul doarme sub straja lunii. Casele-n șirate pe costișa prăvălită spre Dunăre își aștern umbrele negre pe ulițile largi, tăcute, pustii. Schelă de grâne în timp de liniște, cetate de apărare-n război — Calafatul își are de mult paginile lui de suferinți și de glorie în istoria țării. În zidurile caselor vechi se cunosc și azi urmele bombelor, — așa rămân pe trupul ostașilor bătrâni semnele războaielor în careau dat vitejește piept cu moartea. Asupra acestui oraș s-au aruncat cele dintăi obuze turcești în primăvara anului 1877, când <ref target="https://ro.wikipedia.org/wiki/Războiul_Ruso-Turc_(1877-1878)">
                        <hi rend="color(#663366)">războiul</hi>
                     </ref> nu era încă deschis, când România — liniștită în fața furtunii ce se pregătea — nu făcea decât să-și asigure paza granițelor ei dunărene. Dar la glasul tunurilor din <ref target="https://ro.wikipedia.org/wiki/Vidin">
                        <hi rend="color(#663366)">Vidin</hi>
                     </ref>, ca la un cântec bătrânesc, deșteptător de amintiri mărețe, un dor adânc de luptă și de biruință tresări în inimile ostașilor din tabăra Calafatului. În ziua de 15 Mai, pe când cele două cetăți își încercau puterile, aruncându-și ghiulele peste valurile nepăsătoare ale Dunării, un obuz căzu și se sparse la câțiva pași înaintea <ref target="https://ro.wikipedia.org/wiki/Carol_I_al_României">
                        <hi rend="color(#663366)">Domnitorului Carol</hi>
                     </ref>. — „Ura!” strigă voios tânărul Voievod, ridicându-și chipul în vânt; un „ura!” puternic, mai răsunător decât bubuitul tunurilor, zbucni din pieptul tuturor oștenilor, și muzicele regimentelor intonară imnul național. — Astfel salutau începutul războiului acei care, peste opt luni, după minuni de vitejie, aveau să intre biruitori în vechea cetate, care se grăbise să le-arunce cele dintâi bombe, și la care, astăzi, privește cu fală vulturul de pe <ref target="https://ro.wikipedia.org/wiki/Fișier:Monumentul_Independentei_din_Calafat_-_sculptor_Dumitru_Pavelescu-Dimo.jpg">
                        <hi rend="color(#663366)">monumentul Independenței</hi>
                     </ref>, întru amintirea acelei zile, în mijlocul orașului Calafat.</p>
               </div>
               <div type="div3">
                  <head>Desa</head>
                  <p>Vaporul lunecă-ntre malurile joase, acoperite de sălcii. Văpaia lunii se farmă de muchile valurilor; ici și colo pe luciul apei tremură stropi de lumină. De la Calafat, Dunărea-și abate cursul spre apus, tăind o curbă adâncă în țărmul <ref target="https://ro.wikipedia.org/wiki/Bulgaria">
                        <hi rend="color(#663366)">Bulgariei</hi>
                     </ref> până-n fața satului <ref target="https://ro.wikipedia.org/wiki/Desa,_Dolj">
                        <hi rend="color(#663366)">Desa</hi>
                     </ref>, de unde iarăși se-ndreaptă spre răsărit. Gorgane rotunde, depărtate unele de altele, se înșiră ca niște străji în largul zariștei deschise. Noaptea e limpede, luminoasă, ș-atâta liniște e-n aer, că frunzele nemișcate-ale sălciilor îți par înmărmurite ca de-o vrajă. Aici, pe măgurile Desei și-au întins corturile, în vara anului 1877, escadroanele <ref target="https://ro.wikipedia.org/wiki/Oltenia">
                        <hi rend="color(#663366)">Olteniei</hi>
                     </ref>, în așteptarea războiului. Nici nu se putea alege un loc mai nemerit pentru a pregăti la fapte vitejești inimile acelora cari, peste două luni, aveau să se arunce cu pieptul deschis în foc și-n grindină de gloanțe pentru mântuirea și-nălțarea patriei lor. De jos, din marginea satului, ruinile unei cetăți romane le spuneau din ce viță strălucită-și trag neamul; iar în fața lor, peste zăvoaiele de plopi și sălcii de pe malul <ref target="https://ro.wikipedia.org/wiki/Dunărea">
                        <hi rend="color(#663366)">Dunării</hi>
                     </ref>, se întindea câmpia pe care, cu trei sute de ani înainte, <ref target="https://ro.wikipedia.org/wiki/Mihai_Viteazu">
                        <hi rend="color(#663366)">Mihai Viteazu</hi>
                     </ref>, spărgând duiumul oștilor turcești și, ca o vijelie năprasnică, spulberând steagurile verzi de pe pământul țării lui, gonea dâra de sânge și de turbane risipite până-n văgăunele <ref target="https://ro.wikipedia.org/wiki/Peninsula_Balcanică">
                        <hi rend="color(#663366)">Balcanilor</hi>
                     </ref>.</p>
               </div>
               <div type="div3">
                  <head>Gura Jiului. Bechetul. Celeiul</head>
                  <p>Se crapă de ziuă. Negurile Dunării împiedică vederea malurilor. Privirile ostenesc căutând în deșert un punct de sprijin dincolo de zările apei, — pare c-am pluti în largul mării. Dar iată că dinspre răsărit un țanc se aprinde, și-n juru-i se desface-un rotocol de lumină alburie. Ceața se rupe-n pale argintii. Încet, de o parte și de alta, se dezvălesc malurile plecate sub păduri de sălcii. Stoluri de rațe sălbatece își fâlfâie aripele greoaie pe deasupra apei. Un brâu de oțel, sclipitor în bătaia soarelui, taie lanurile din stânga. Este <ref target="https://ro.wikipedia.org/wiki/Râul_Jiu">
                        <hi rend="color(#663366)">Jiul</hi>
                     </ref>, copilul zburdalnic al munților, care-și gonește undele limpezi peste șesurile Olteniei, se prăbușește urlând în săritoarea de la <ref target="https://ro.wikipedia.org/wiki/Zăval,_Dolj">
                        <hi rend="color(#663366)">Zăval</hi>
                     </ref>, și de aci, părăsindu-și vechea albie potmolită de nisip, își sapă alta nouă până-n fața <ref target="https://ro.wikipedia.org/wiki/Ostrovu_Copanița">
                        <hi rend="color(#663366)">ostrovului Copanița</hi>
                     </ref>, unde intră și se mistuie în valurile tulburii ale Dunării. </p>
                  <p>Ne-apropiem de <ref target="https://ro.wikipedia.org/wiki/Bechet_(Orodel),_Dolj">
                        <hi rend="color(#663366)">Bechet</hi>
                     </ref>. Căsuțele albe, luminoase, ale satului se ivesc una câte una de după perdelele de sălcii. Ele par a fugi din marginea apei, gonite de amintirile războaielor, speriate încă de viforul morții, care de-atâtea ori și-a făcut pod de gloanțe între cele două țărmuri. În față, pe malul drept, e <ref target="https://ro.wikipedia.org/wiki/Rahova">
                        <hi rend="color(#663366)">Rahova</hi>
                     </ref> — port bulgăresc — odineoară cetate turcească, pe zidurile căreia de două ori au fâlfâit biruitoare steagurile luptătorilor români sub Mihai Viteazul la 1595, și sub Domnitorul Carol la 1877. </p>
                  <p>Razele soarelui bat pieziș, împrăștiind solzi de aur pe-ncrețiturile apei. Vaporul lasă-n urmă o cărare de spumă verzuie. Malul stâng se culcă, deschizând ochiului priveliști adânci în șesurile <ref target="https://ro.wikipedia.org/wiki/Județul_Romanați_(interbelic)">
                        <hi rend="color(#663366)">Romanaților</hi>
                     </ref>. Iată întinsa și strălucitoarea balt-a <ref target="https://ro.wikipedia.org/wiki/Potelu,_Olt">
                        <hi rend="color(#663366)">Potelului</hi>
                     </ref>, vestită pentru mulțimea și varietatea peștilor ei. Iată <ref target="https://ro.wikipedia.org/wiki/Celei,_Gorj">
                        <hi rend="color(#663366)">Celeiul</hi>
                     </ref> — vechea <ref target="https://ro.wikipedia.org/wiki/Romula">
                        <hi rend="color(#663366)">Malva</hi>
                     </ref>, capitala <ref target="https://ro.wikipedia.org/wiki/Dacia_romană">
                        <hi rend="color(#663366)">Daciei Malvenze</hi>
                     </ref>. Aici sunt ruinile celui mai mare și mai însemnat oraș din perioada <ref target="https://ro.wikipedia.org/wiki/Tracia">
                        <hi rend="color(#663366)">tracică</hi>
                     </ref>; sub zidurile acestea zac scuticile poporului român de azi. Vase, statui și <ref target="https://ro.wikipedia.org/wiki/Monedă_romană">
                        <hi rend="color(#663366)">monede romane</hi>
                     </ref>, dezgropate de sub părăginile Malvei, dând la o parte negurile timpului, vin și urzesc, cu mărturiile lor prețioase, începutul istoriei neamului nostru. Aici, la Celei, se văd urmele <ref target="https://ro.wikipedia.org/wiki/Podul_lui_Constantin_cel_Mare">
                        <hi rend="color(#663366)">podului</hi>
                     </ref> pe care l-a durat <ref target="https://ro.wikipedia.org/wiki/Constantin_cel_Mare">
                        <hi rend="color(#663366)">Constantin cel Mare</hi>
                     </ref> peste Dunăre, pentru a pune în legătură <ref target="https://ro.wikipedia.org/wiki/Dacia">
                        <hi rend="color(#663366)">Dacia</hi>
                     </ref> cu <ref target="https://ro.wikipedia.org/wiki/Moesia">
                        <hi rend="color(#663366)">Moesia</hi>
                     </ref>. De-aici, din valea Malvei, purcede „drumul lui Traian”, drum larg de piatră, care trece prin <ref target="https://ro.wikipedia.org/wiki/Romula">
                        <hi rend="color(#663366)">Romula</hi>
                     </ref> și se-nfundă-n munți. Pe calea asta veche, povestesc țăranii din Celei, se purta <ref target="https://ro.wikipedia.org/wiki/Aurelian">
                        <hi rend="color(#663366)">Craiul de rouă</hi>
                     </ref> noaptea, pe lună, între Dunăre și munte; ș-odată, pe când se-ntorcea devale, apucându-l ziua pe la locul unde-i acum satul <ref target="https://ro.wikipedia.org/wiki/Potopinu,_Olt">
                        <hi rend="color(#663366)">Potopinu</hi>
                     </ref>, cic-a întins soarele, care de mult îl căuta, numai o raz-asupra lui și l-a băut dintr-o sorbitură. Ș-atunci „Uriașii”, cari hălăduiau în Malva, au pornit, ca stolurile de cocori, și s-au dus pe alte tărâmuri, și-n urma lor s-au năruit, de la sine, zidurile cetății, și toate s-au irosit, ca și când n-ar fi mai fost... </p>
                  <p>Cine știe dacă, în această închipuire a poporului, nu e răsunetul depărtat al pustiitoarelor invazii, în fața cărora împăratul <ref target="https://ro.wikipedia.org/wiki/Aurelian">
                        <hi rend="color(#663366)">Aurelian</hi>
                     </ref>, gingașul „Crai de rouă”, a găsit că-i mai înțelept să-și retragă legiunile din Dacia!</p>
               </div>
               <div type="div3">
                  <head>Siliștioara</head>
                  <p>Zăvoaie de sălcii prind iarăși să îmbrace malurile, pân-aci dezvălite. În stânga, pe-o terasă verde, se văd liniile drumului-de-fier. Mai departe, o biserică își ridică peste copaci turlele-i nalte și strălucitoare. Iată-ne-n dreptul orășelului <ref target="https://ro.wikipedia.org/wiki/Corabia">
                        <hi rend="color(#663366)">Corabia</hi>
                     </ref>, sentinelă dunăreană așezată-ntre măguri, port însemnat, legat de inima țării printr-o linie ferată. Ceva mai la vale e satul <ref target="https://ro.wikipedia.org/wiki/Corabia">
                        <hi rend="color(#663366)">Siliștioara</hi>
                     </ref>, în fața căruia s-a așternut peste Dunăre podul de vase pe care-a trecut armata română în câmpiile Bulgariei în ziua de 20 august 1877. Mare, de-a pururea vrednic de aducere-aminte va rămânea momentul acela în viața neamului nostru. Solemne și pline de bărbătească hotărâre erau chipurile pârlite de soare ale ostașilor înșirați drept, umăr la umăr, pe șesul Siliștioarei. Ei simțeau că asupra lor, în clipa aceea, stau ațintite privirile duioase și încrezătoare ale unui popor. Ei știau că în cutele drapelului lor duc mândria, și grijile, și speranțele unei țări. Norod mult din toate părțile, și preoți de prin sate, și fruntași din <ref target="https://ro.wikipedia.org/wiki/București">
                        <hi rend="color(#663366)">București</hi>
                     </ref> veniseră să-i vadă și să-i binecuvânteze. <ref target="https://ro.wikipedia.org/wiki/Carol_I_al_României">
                        <hi rend="color(#663366)">Domnitorul Carol</hi>
                     </ref>, călare străbătând rândurile, îmbrățișează cu privirile-i de vultur iubita lui oștire: </p>
                  <p>„Începem astăzi luptele glorioase ale străbunilor, grăiește armatei Domnul și Căpitanul ei, ridicând spre răsărit spada vechilor și legendarilor Voievozi. </p>
                  <p>Faceți dar să fâlfâie din nou cu glorie drapelul românesc pe câmpul de bătaie, unde strămoșii voștri au fost secoli întregi apărătorii legii și ai libertății. Înainte dar, ostași români, înainte cu bărbăție, și în curând vă veți întoarce în familiile voastre, în țara voastră, liberă prin voi înșivă, acoperiți de aplauzele întregii națiuni”. </p>
                  <p>Un „ura” puternic, clocotitor, zbucnește din mii de guri. Și podul se întunecă de șirurile voioșilor ostași, care — cu Domnul lor în frunte — cântând se duc în câmpiile morții, se duc s-arate încă o dată lumii nepieritoare virtuți ale României și sfintele ei drepturi la viață și la neatârnare. </p>
                  <p>De mult Dunărea nu mai văzuse fluturând peste valurile ei steagurile acestei țări. Ea tresare la cântecele soldaților ca o mamă duioasă la glasul celui mai ales și mai iubit copil al ei. Mulțimea se uită cu drag pe urma lor, până când nu se mai vede decât un nor de praf — simbol al neliniștii care-n clipele acelea învăluia destinele țării.</p>
               </div>
               <div type="div3">
                  <head>Islazul</head>
                  <p>Soarele e sus. Tot cerul e de-un albastru strălucitor. Ostroavele — grădini plutitoare — își răsfrâng în valuri răchitele argintii. Din lunci răsună tălăngi, fluiere s-aud doinind. În aerul căldicel e un miros dulce de fâneață și de sulcină. Pe dealuri, departe, tarlalele-nguste par niște velinți întinse la soare. De-a lungul țărmului stâng se-nșiră satele în lanț; case mici, tupilate, bordeie acoperite cu șovar, și-n toate — un aer de umilință, de frică, parcă stau gata s-o rupă de fugă. Nimic din măreția uimitoare a vechilor castele de pe malurile <ref target="https://ro.wikipedia.org/wiki/Rin">
                        <hi rend="color(#663366)">Rinului</hi>
                     </ref>. Pe-acolo veacuri de liniște și de siguranță au îngăduit omului să-și lege temeinic viața lui ș-a urmașilor lui de aceeași vatră, de-același colț de pământ. Aici, pe valea Dunării, mereu au bântuit războaiele și năvălirile de barbari. Sute de ani au bătut în părțile acestea vijeliile noroadelor flămânde și pustiitoare, în urma cărora doar grămezile de cenușă mai arătau pe unde au stat gospodării și sate. Cine să cugete la clădiri nepieritoare pe-un pământ așa de nesigur! Abia acum începe să s-așeze o viață mai statornică de-a lungul acestui țărm al Dunării, atât de des încercat când de foc, când de apă, când de înecul talazurilor de nisip purtate de vânturi. </p>
                  <p>Trecem prin fața Islazului, sat mare, frumos, aproape un orășel, așezat la vărsarea <ref target="https://ro.wikipedia.org/wiki/Râul_Olt">
                        <hi rend="color(#663366)">Oltului</hi>
                     </ref> în Dunăre. Aici s-au sfințit steagurile <ref target="https://ro.wikipedia.org/wiki/Revoluția_Română_din_1848">
                        <hi rend="color(#663366)">revoluției de la 1848</hi>
                     </ref>. Aici s-au strâns întâi ș-au cuvântat în fața poporului conducătorii mișcării: <ref target="https://ro.wikipedia.org/wiki/Ion_Heliade-Rădulescu">
                        <hi rend="color(#663366)">Eliade</hi>
                     </ref>, <ref target="https://ro.wikipedia.org/wiki/Gheorghe_Magheru">
                        <hi rend="color(#663366)">Magheru</hi>
                     </ref>, <ref target="https://ro.wikipedia.org/wiki/Christian_Tell">
                        <hi rend="color(#663366)">Tel</hi>
                     </ref>, <ref target="https://ro.wikipedia.org/wiki/Ștefan_Golescu">
                        <hi rend="color(#663366)">Goleștii</hi>
                     </ref>. Afară, în Câmpia lui Traian, numită de atunci „Câmpia Regenerării”, pe pristolul încunjurat de făclii aprinse, străluceau crucea și evanghelia — simbol de jertfă și de mântuire. Norodul îngenuncheat, cântecele preoților îmbrăcați în odăjdii, lumina tremurătoare a făcliilor în razele soarelui, zornăitul cadelnițelor, fumul de tămâie ce se ridica în aer, toate dădeau clipelor acelora o măreție deosebit de sfântă și de mișcătoare. Inimile băteau mai tare. Un sentiment nou, înălțător, de evlavie, de încredere, străbătea mulțimea. Se simțeau toți mai buni, mai tari, gata de orice jertfă, înfrățiți întru același cuget. Un alt soare răsărise pe cer în ziua aceea de 9 iuniu. Frumoase și de neuitat sunt cuvintele inspirate pe care le-a rostit atunci, în ascultarea cuvioasă a norodului, <ref target="https://ro.wikipedia.org/wiki/Popa_Șapcă">
                        <hi rend="color(#663366)">preotul Șapcă</hi>
                     </ref> din <ref target="https://ro.wikipedia.org/wiki/Celei,_Gorj">
                        <hi rend="color(#663366)">Celei</hi>
                     </ref>: </p>
                  <p>„Dumnezeule al puterei și al dreptății, privește pe poporul tău îngenuncheat înaintea evangheliei și crucii tale. El nu vrea alta decât dreptatea ta; ascultă și binecuvântează rugăciunea sa. Dă putere brațului său, și dușmanii tăi vor pieri. Varsă în sânul lui curajul, în inima sa încrederea, și orânduiala în spiritul său. Dumnezeule al lumilor, tu, ce ai pus odinioară stâlpul de foc povățuitor lui <ref target="https://ro.wikipedia.org/wiki/Moise">
                        <hi rend="color(#663366)">Moise</hi>
                     </ref> în pustiu, poruncește și acum îngerului tău să se coboare în mijlocul nostru și să ne povățuiască întru căile tale. Binecuvântează din înaltul cerurilor stindardele noastre, încoronate de crucea mult iubitului tău fiu, fă-le a se desfășura pe drumul bunei orânduieli și al adevăratei glorii”... </p>
                  <p>Numele acestui preot mare la suflet și iubitor de neam a rămas legat de reînvietoarea mișcare de la '48, și țăranii din Islaz îl pomenesc cu drag în cântecele lor: </p>
                  <p>“Să trăiască popa Șapcă,</p>
                  <p>C-a scăpat țara de clacă,</p>
                  <p>Și Goleștii câte trei,</p>
                  <p>Că ne-au dat câte-un bordei.”</p>
                  <p>Tot așa a rămas de-a pururea legat de biruințile lui <ref target="https://ro.wikipedia.org/wiki/Mihai_Viteazu">
                        <hi rend="color(#663366)">Mihai Viteazu</hi>
                     </ref> numele unui alt preot oltean, popa <ref target="https://ro.wikipedia.org/wiki/Mihail_Fărcășanu">
                        <hi rend="color(#663366)">Stoica din Fărcaș</hi>
                     </ref>, pe care iarăși îl cântă poporul: </p>
                  <p>“Cântă ciocârlia-n vie,</p>
                  <p>Eu credeam că-mi cântă mie.</p>
                  <p>Cântă lui popa Farcaș,</p>
                  <p>Care sare șapte pași,</p>
                  <p>Ce iese din leturghie,</p>
                  <p>Taie la turci câte-o mie.”</p>
                  <p>Și la toate cumpenele, în toate întâmplările mari, găsim statornic în istoria poporului nostru amestecul acesta al celor sfinte cu cele lumești — adânca, nestrămutata legătură dintre cruce și spadă.</p>
               </div>
               <div type="div3">
                  <head>Turnu-Măgurele</head>
                  <p>Încep să se desfășure bogatele holde, nesfârșitele lanuri din <ref target="https://ro.wikipedia.org/wiki/Județul_Teleorman">
                        <hi rend="color(#663366)">Teleorman</hi>
                     </ref>, unul din cele mai mănoase ținuturi ale țării. O lină suflare de vânt adie peste grânele coapte. Întinsa pădure de spice se-ndoaie în valuri sclipitoare. Dinspre miazănoapte, de subt un desiș de sălcii, apare Oltul. El vine-ncet, greoi, tăcut. În fața Dunării se desface-n două brațe, ca și cum ar vrea să se mai razime-o clipă pe pieptul celui din urmă ostrov înainte de a intra în marele fluviu. De partea ceealaltă, din codrii <ref target="https://ro.wikipedia.org/wiki/Balcani">
                        <hi rend="color(#663366)">Balcanilor</hi>
                     </ref>, vine <ref target="https://ro.wikipedia.org/wiki/Râul_Osma">
                        <hi rend="color(#663366)">Osma</hi>
                     </ref>. În răspântia asta de ape, ți se pare că Oltul, despicând voinicește torentele Dunării, a străbătut dincolo, pe țărmul pietros al <ref target="https://ro.wikipedia.org/wiki/Bulgaria">
                        <hi rend="color(#663366)">Bulgariei</hi>
                     </ref>, și trece-nainte pe sub zidurile <ref target="https://ro.wikipedia.org/wiki/Nicopole">
                        <hi rend="color(#663366)">Nicopolii</hi>
                     </ref>. </p>
                  <p>Suntem în fața portului <ref target="https://ro.wikipedia.org/wiki/Turnu-Măgurele">
                        <hi rend="color(#663366)">Turnu-Măgurele</hi>
                     </ref>. Orașul e retras mai deoparte, pe podișul luncii deschise între Dunăre și Olt. În lunca aceasta a fost vechiul oraș <ref target="https://ro.wikipedia.org/wiki/Cetatea_Turris">
                        <hi rend="color(#663366)">Turris</hi>
                     </ref>, de unde se cărau în sus, pe apa Oltului, proviziile armatei pe care <ref target="https://ro.wikipedia.org/wiki/Traian">
                        <hi rend="color(#663366)">cuceritorul Daciei</hi>
                     </ref> o împânzise dincolo de meterezile <ref target="https://ro.wikipedia.org/wiki/Munții_Carpați">
                        <hi rend="color(#663366)">Carpaților</hi>
                     </ref>. Din „Turnul lui Traian” nu se mai vede azi decât o movilă de pământ. Pe-aici și-au făcut vad oștile turcești, al căror șuvoi cotropitor sute de ani s-a izbit, ca de un zid neclintit, de piepturile oțelite ale românilor. Locurile acestea au văzut la luptă pe cei mai mari și mai slăviți voievozi ai noștri: pe <ref target="https://ro.wikipedia.org/wiki/Mircea_cel_Bătrân">
                        <hi rend="color(#663366)">Mircea cel Mare</hi>
                     </ref>, pe <ref target="https://ro.wikipedia.org/wiki/Vlad_Țepeș">
                        <hi rend="color(#663366)">Vlad Țepeș</hi>
                     </ref>, pe <ref target="https://ro.wikipedia.org/wiki/Radu_de_la_Afumați">
                        <hi rend="color(#663366)">Radu de la Afumați</hi>
                     </ref> și pe <ref target="https://ro.wikipedia.org/wiki/Mihai_Viteazu">
                        <hi rend="color(#663366)">Mihai Viteazu</hi>
                     </ref>, care-aștepta pân' ce iarna-i așternea pod de gheață peste Dunăre ca să se răpadă ca o vijelie în oștile turcești și, învălmășindu-le mai mult cu iuțeala decât cu puterea, să bată și să supuie toate cetățile lor din smârcurile Osmii până în talazurile mării. Ș-acum douăzeci de ani, tot pe-aici, prin locurile acestea de-atâtea ori stropite cu sânge, s-au întors ostașii noștri biruitori din câmpiile Bulgariei. Rărite erau rândurile, și steagurile zdrențuite de gloanțe, dar pe chipurile uscate și pline de praf ale acelor viteji cari văzuseră moartea așa de-aproape strălucea ca o lumină dumnezeiască; toată lumea se descoperea cu respect înaintea lor — pe străzile orașului flori li s-aruncau din balcoane, și ochii se umezeau de lăcrimi privindu-i, lăcrimi de iubire, de recunoștință, de admirație. Ei aduceau cu dânșii, din săbiile <ref target="https://ro.wikipedia.org/wiki/Grivița,_Plevna">
                        <hi rend="color(#663366)">Griviții</hi>
                     </ref> și ale <ref target="https://ro.wikipedia.org/wiki/Plevna">
                        <hi rend="color(#663366)">Plevnei</hi>
                     </ref>, cele mai mari și mai scumpe trofee cu cari s-a putut vrodată mândri o armată victorioasă — slava și neatârnarea patriei lor.</p>
               </div>
               <div type="div3">
                  <head>Zimnicea</head>
                  <p>E cald — aerul fierbe de zăpușală. Roata vaporului vântură pietre scumpe în dogoreala soarelui. Fug îndărăt malurile verzi; ostroavele parcă se învârtesc în loc. În dreptul insulei Bârzina se-ntinde pe țărmul stâng marele iezer Suhaia, care pornește din stuhărișul satului <ref target="https://ro.wikipedia.org/wiki/Vânători,_Teleorman">
                        <hi rend="color(#663366)">Vânătorii</hi>
                     </ref> și ține mai bine de o poștă, până în platoul pe care-i așezat orășelul <ref target="https://ro.wikipedia.org/wiki/Zimnicea">
                        <hi rend="color(#663366)">Zimnicea</hi>
                     </ref> -veche și bogată schelă de grâne — capitala ținutului <ref target="https://ro.wikipedia.org/wiki/Județul_Teleorman">
                        <hi rend="color(#663366)">Teleorman</hi>
                     </ref> acum șaizeci de ani, când, pentru paza și carantinele țării, se orânduise ca orașele de pe marginea Dunării să fie reședinți de județe. Pe șesul ce se așterne înspre apus, până în Rusca Lungă, a fost vechea cetate-a Zimnicii, din care nu se mai văd azi decât șanțurile de apărare. Aici se găsesc în pământ urne de lut pline cu cenușă și sfărămături de oase, scule și rămășiți de podoabe femeiești de pe vremea dacilor. Locul acesta — cel mai însemnat cimitir antic din câte s-au descoperit la noi — se numește și azi de țărani: „<ref target="https://ro.wikipedia.org/wiki/Câmpul_morților">
                        <hi rend="color(#663366)">Câmpul morților</hi>
                     </ref>”. Mai departe, pe măguri ușor înclinate, de-a lungul malului se desfășură în soare galbene lanuri de grâu și iniști albastre. Pe țărmul din dreapta, înalt, râpos și uscat, e șiștovul, orășel și port bulgăresc. Case mici, vechi, sprijinite una de alta, povârnite sub coperișuri de olane, au aerul unor moșnegi ce povestesc întâmplări pline de groază și de jale. Dunărea se lărgește. În stânga țărmul se lasă, deschizând priveliști nemărginite peste ogoarele și suhaturile ținutului <ref target="https://ro.wikipedia.org/wiki/Județul_Vlașca">
                        <hi rend="color(#663366)">Vlașca</hi>
                     </ref>. Satele fug din calea revărsărilor și s-așază pe dealurile depărtate. Apele aburesc de căldură. Din desișuri întunecoase de sălcii ies lișiți și gâște sălbatice, momite de soare. Sitarii vineți și becațele cu cioc alb și subțire se primblă fără frică pe lângă vapor. Încet vâslesc din aripi pe deasupra noastră gușații pelicani. Departe-nainte se văd, între cer și apă, minaretele din <ref target="https://ro.wikipedia.org/wiki/Rusciuc">
                        <hi rend="color(#663366)">Rusciuc</hi>
                     </ref> — mai demult cetate turcească, azi oraș însemnat al Bulgariei — împins în Dunăre pe-o limbă de mal.</p>
               </div>
               <div type="div3">
                  <head>Giurgiu. Călugărenii</head>
                  <p>Sosim în fața orașului <ref target="https://ro.wikipedia.org/wiki/Giurgiu">
                        <hi rend="color(#663366)">Giurgiu</hi>
                     </ref>. Țărmurile se depărtează. Din coșurile înalte ale fabricilor gâlgâie rotocoale negre de fum ce se risipesc molatic în zarea nesfârșită. Dunărea liniștită, largă are aspectul unui lac frumos, poleit de razele soarelui. Un șes neted, verde, răsare în mijlocul apei. E ostrovul San-Giorgio, pe care-a stat odinioară un falnic castel, zidit de genovezi — stăpânitorii mărilor de-acum o mie de ani. În dreptul acestei insule se-ntinde, pe câmpia din stânga, Giurgiul — sentinela capitalei la Dunăre — vechea și zbuciumata cetate, stăpânită când de români, când de turci, bătută și pusă-n flăcări când de unii, când de alții, neștiind până pe la începutul acestui veac cărui dumnezeu să se închine, și cui, și-n ce limbă să-și spuie durerile. În cinci sute de ani șia văzut de paisprezece ori bisericile prefăcute în geamii:creștinii trebuiau să s-ascundă prin beciuri ca să se poată închina în legea lor. </p>
                  <p>Pe aici și-a întins pod peste <ref target="https://ro.wikipedia.org/wiki/Dunărea">
                        <hi rend="color(#663366)">Dunăre</hi>
                     </ref> acum trei sute de ani bătrânul și nebiruitul <ref target="https://ro.wikipedia.org/wiki/Sinan_Pașa">
                        <hi rend="color(#663366)">Sinan-pașa</hi>
                     </ref> — spaima creștinătății. El venea cu oaste multă și cu vâlvă mare, hotărât să sfarme -o dată pentru totdeauna — stăvilarele române din poalele Carpaților, cuibul acesta de viteji, cari de-atâta timp stăteau străji neadormite la porțile Europei apusene și nu lăsau puterea <ref target="https://ro.wikipedia.org/wiki/Turcia">
                        <hi rend="color(#663366)">Semilunii</hi>
                     </ref> să-și întindă mai departe valurile-i cotropitoare. Pentru fericirea neamului nostru, pe vremea aceea domn în <ref target="https://ro.wikipedia.org/wiki/Țara_Românească">
                        <hi rend="color(#663366)">Țara Românească</hi>
                     </ref> era <ref target="https://ro.wikipedia.org/wiki/Mihai_Viteazu">
                        <hi rend="color(#663366)">Mihai Viteazu</hi>
                     </ref>, una din cele mai eroice figuri în istoria omenirii. Văzând el ce potop de oaste vine asupră-i și cugetând că o luptă în câmp deschis nu e cu putință, se retrase la câteva ceasuri departe de Giurgiu, pe <ref target="https://ro.wikipedia.org/wiki/Râul_Neajlov">
                        <hi rend="color(#663366)">valea Neajlovului</hi>
                     </ref>, la locul numit Vadul Călugărenilor. Aici, drumul spre București trecea printre două dealuri acoperite de păduri. Valea era îngustă și mlăștinoasă. La intrare era un pod lung de lemn peste băltoacele Neajlovului. Mihai trecu podul și se așeză în strâmtoarea aceasta ca-ntr-o cetate. Puțini erau la număr ostașii lui, dar inimoși, încercați în lupte, cu multă iubire de țară, și hotărâți cu toții a-și da scump viața. Împărțiți în cete, așteptau pe vrăjmaș și-și plănuiau lovirile. A patra zi, pe la nămiezi, pândarii de pe măguri zăriră dinspre Giurgiu un nor mare de praf întunecând văzduhul. Pe la toacă, oastea marelui vizir, de zece ori mai numeroasă decât a lui Mihai, era împânzită la gura vadului, dincolo de pod. Din înfundăturile codrului, românii își măsurau vrăjmașul cu care-aveau să dea piept a doua zi. Noaptea și-o petrecură sfătuind împrejurul focurilor. Când se lumina de ziuă, toți erau în picioare, nerăbdători, gata de luptă. </p>
                  <p>Mărimea primejdiei îi înfierbântă. Mihai se primblă printre ei. Privirea și vorba lui dau sufletelor încredere și brațelor tărie. „Cu inimă, copii, și nu pierdeți nici o mișcare. Gândiți-vă că în cumpăna bărbăției voastre atârnă azi destinele țării, mândria și viitorul neamului nostru!...” </p>
                  <p rend="center">* </p>
                  <p>Cumplită a fost lupta, și mult sânge s-a mai vărsat până să se hotărască biruința acelei zile. De trei ori s-au izbit, din ce în ce mai îndârjite și mai furioase, cele două armate. De trei ori nenfricoșatele șiruri ale lui Mihai se răpăd dincolo de pod și-și despică drum cu paloșele-n gloatele adânci și dese ale lui <ref target="https://ro.wikipedia.org/wiki/Sinan_Pașa">
                        <hi rend="color(#663366)">Sinan</hi>
                     </ref>. Înăbușiți însă de covârșitoarea mulțime a dușmanului, care părea că de ce-o tai, de ce sporește, românii se retrag, încet și cu rânduială, în strâmtoarea în care turcii nu-ndrăznesc încă să se adâncească. Se lasă soarele spre asfințit. Printre copaci se văd ostași legându-și rănile-n pripă, nerăbdători de a-și jertfi patriei cea din urmă picătură de sânge. În vale viermuiesc turbanele. Sinan-pașa se pregătește să treacă podul și să înainteze cu toată armata. Încep clipele marilor griji. În vremea asta, iată că sosește în tabăra românilor o ceată de trei sute de pușcași ardeleni. Ajutorul acesta, venit la timp, e primit ca un semn dumnezeiesc. Acum nu mai e un moment de pierdut. Mihai își întocmește iute rândurile, s-așază-n fruntea călăreților și, smulgând o secure din mâna unui soldat, își face cruce și dă pinteni calului. Un freamăt lung, ca de stârnirea unui vânt, cutremură pădurea. Turcii apucaseră a-și trece o frunte de oaste dincoace de pod. Mihai se repede voinicește-n ea și-nvârtejindu-se își face loc cu calul și cu brațul în mulțimeanspăimântată, rătează dintr-o lovitură de stângaci capul lui Caraiman-pașa și-nvălmășește cu ai săi șirurile rupte și zăpăcite de iuțeala izbirii. Sinan, fierbând de mânie, își ridică grosul armatei și trece podul. Mihai se face că se retrage și-l lasă sănainteze puțin în strâmtoare, unde mulțimea, neputându-și desfășura rândurile, nu mai era așa de primejdioasă. Turcii încep să se creadă biruitori, când deodată se trezesc izbiți în față de oastea învăpăiată a lui Mihai. Puterea, și mai ales iuțeala atacului neașteptat îi oprește-n loc; loviturile, cari curg ca grindina, le ia văzul. Țipetele celor dinainte aruncă groază-n sufletele celor din urmă. Măcelul se-nfierbântă. Luptătorii sunt piept la piept. Ochii scapără, și inimile se-ndârjesc de-o parte și de alta. Adânc străbate în gloată fulgerătorul voievod, lăsând dâră de morți pe unde trece; ostașii lui ucid cu mânerul când li se rupe spada. Ei înaintează mereu, spărgând șir după șir, împrăștiind spaima și neorânduiala în oastea păgână, carencepe să dea-ndărăt și să se-nvălmășască. Cei din urmă, văzându-se-mpinși spre pod, o iau la fugă. Sinan se răpede să-i întoarcă. El răcnește, blestemă și bate-n mișei cu ghioaga-i de fier. Dar strigătul morții răsună mai tare. Oastea vizirului se tulbură toată, năpădită ca de-o furtună. Românii lovesc orbește. Piepturi și capete trosnesc sfărâmate sub copitele cailor. Mulțimea, nebună de groază, își caută scăparea-n fugă. Fricoșii târăsc pe eroi. La pod se înghesuiesc să treacă deodată cai, oameni și tunuri. Se face-o larmă ș-un învălmășag de nu mai știu încotro să se miște. Toți poruncesc, și nimeni n-ascultă. Unii mor striviți de-mbulzeală, alții s-azvârl în mocirlă. Sinan, îmbrâncit, cade de pe pod și-și rupe dinții, — un supus îl ia-n spate și-l scapă. Soldați și pași fug laolaltă, lăsând și arme și steaguri în mâinile românilor, cari-i gonesc, lovindu-i de zor, până când noaptea ia subt ocrotirea întunericului ei sfărmăturile ce mai rămăseseră din marea oaste-a lui Sinan. </p>
                  <p>Mihai se-ntoarce-ncărcat de trofee. Stelele clipesc peste bălțile de sânge. Bătrânul, cruntul vizir, bocește-n cortu-i, rupându-și hainele de pe el. Năuc, nepricepând ce-i asta, aiurit de durere, geme clătinând din cap: „Alah, Alah!...” și pe când spahiii lui tremură tupilați prin bălării, din tabăra românilor se-nalță-n liniștea nopții cântece de biruință.</p>
               </div>
               <div type="div3">
                  <head>Între țărmurile noastre</head>
                  <p>De la Giurgiu în jos trecem printr-o largă alee de răchiți. Dunărea-și croiește matca drept, pare c-ar fi canalizată. Pe lângă mal se mișcă-ncet șlepuri mari încărcate cu lemne. Nori albi, scămoși, plutesc în albastrul cerului. Amurgește. Din stânga, în zidul de sălcii, se deschide-o poartă prin care intră, liniștit, <ref target="https://ro.wikipedia.org/wiki/Râul_Argeș">
                        <hi rend="color(#663366)">Argeșul</hi>
                     </ref>. Aici, în unghiul acesta de ape, pe ruinile Constanțiolei, veche cetate zidită de <ref target="https://ro.wikipedia.org/wiki/Constantin_cel_Mare">
                        <hi rend="color(#663366)">Constantin cel Mare</hi>
                     </ref>, e târgușorul <ref target="https://ro.wikipedia.org/wiki/Oltenița">
                        <hi rend="color(#663366)">Oltenița</hi>
                     </ref> — schela de grâne a județului Ilfov. Malurile se teșesc. De-o parte și de alta pământul se așterne pustiu și neted ca o apă. În depărtare, spre miazăzi, se pierd într-o lumină roșietică înălțimile Balcanilor. Ne oprim câteva minute la <ref target="https://ro.wikipedia.org/wiki/Silistra">
                        <hi rend="color(#663366)">Silistra</hi>
                     </ref>, port bulgăresc. De-aici, din fața vechiului fort Arab-Tabia, amândouă țărmurile ni-s deopotrivă de scumpe. În dreapta încep să se desfășure șesurile ondulate ale <ref target="https://ro.wikipedia.org/wiki/Dobrogea">
                        <hi rend="color(#663366)">Dobrogei</hi>
                     </ref>, — în stânga, nesfârșitul câmp al <ref target="https://ro.wikipedia.org/wiki/Bărăgan">
                        <hi rend="color(#663366)">Bărăganului</hi>
                     </ref>, care-a văzut pe <ref target="https://ro.wikipedia.org/wiki/Alexandru_Macedon">
                        <hi rend="color(#663366)">Alexandru Machedon</hi>
                     </ref>, gonindu-și falangele pe urmele geților înspăimântați, și pe <ref target="https://ro.wikipedia.org/wiki/Mircea_cel_Bătrân">
                        <hi rend="color(#663366)">Mircea cel Mare</hi>
                     </ref>, biruitorul de la <ref target="https://ro.wikipedia.org/wiki/Rovine">
                        <hi rend="color(#663366)">Rovine</hi>
                     </ref>, alungând de pe hotarele României oastea sfărâmată a trufașului sultan <ref target="https://ro.wikipedia.org/wiki/Baiazid">
                        <hi rend="color(#663366)">Baiazid-Fulgerul</hi>
                     </ref>. Deaici pornește marele braț al Dunării — canalul <ref target="https://ro.wikipedia.org/wiki/Brațul_Borcea">
                        <hi rend="color(#663366)">Borcea</hi>
                     </ref> — care trece prin fața orașului <ref target="https://ro.wikipedia.org/wiki/Călărași">
                        <hi rend="color(#663366)">Călărași</hi>
                     </ref> și, bătând spre miazănoapte, curge cale de cinci poște între deșertul pururea-nsetat al Baraganului și suhaturile mlăștinoase ale ostrovului Balta. </p>
                  <p>Noaptea se lasă tăcută, vastă, solemnă. Luceferi mulți răsar din fundul apei și tremură pe valuri. Sub tainica mângâiere a lunei, Dunărea, culcată-ntre păduri, cari-i aduc aminte de izvoarele-i depărtate, pare că visează. </p>
                  <p>Câte-a mai văzut, Doamne, și câte mai știe Dunărea asta a noastră, — când ar sta ea să le povestească pe toate!... Încă din vremurile tulburi, de pe când pământul nu-și așezase încă neamurile-n graniți hotărâte, roiau popoarele pe malurile ei atrăgătoare. Și n-a fost împărat mare să nu-și poarte peaici doru-i de cucerire. N-a fost colț de lume în care să nu fi străbătut faima „Frumosului Istros”, fermecătoarele legende ale acestui minunat fluviu, la care se-nchinau atâtea noroade ș-a cărui apă — scrie <ref target="https://ro.wikipedia.org/wiki/Sofocle">
                        <hi rend="color(#663366)">Sofocle</hi>
                     </ref> — avea, în credințile celor vechi, darul de a spăla de păcate. De-a lungul acestui torent, care spintecă Europa în două, au curs puhoaiele de barbari, oardele sălbatice ale pustietăților de la miazănoapte și de la rasărit — popoare vechi s-au risipit, iar altele au odrăslit și s-au ridicat pe sfărmăturile lor, și crai din toate părțile lumii și-au năpustit pe-aici oștile în războaie, din strășnicia cărora s-au dezlegat și lămurit cele mai mari evenimente în istoria omenirei. Rămâi uimit când stai să cugeți ce de noroade s-au vânturat pe malurile Dunării, și câte frunți încoronate s-au oglindit în undele ei, de la <ref target="https://ro.wikipedia.org/wiki/Darius">
                        <hi rend="color(#663366)">Dariu</hi>
                     </ref> până la domnitorul Carol. </p>
                  <p>Pe drumu-i lung, de trei mii de kilometri, Dunărea spală trei împărății, șase regate și două principate, dă viață la 30 de orașe, din cari trei sunt capitale, soarbe 120 de râuri, sparge două șiruri de munți, și în falnicu-i mers spre mare își ascultă gloria cântată-n șase limbi; dar doina, adânc mișcătoarea doin-a României, o farmecă într-atâta, că-și dă acestei țări cea mai frumoasă și mai bogată jumătate din stăpânirea valurilor ei. Nici nu se putea visa un dar mai prețios și mai binefăcător pentru patria noastră, pururea râvnită de atâția megieși puternici, țintă atâtor vise lacome, <ref target="https://ro.wikipedia.org/wiki/Ileana_Cosânzeana">
                        <hi rend="color(#663366)">Ileană Cosânzeană</hi>
                     </ref> pusă de soartă în calea zmeilor înviforați, răpiți de frumusețea ei! Dunărea e brâul vrăjit din basme, care-ncingând trupul mândru al acestei fecioare încremenește pe loc brațele vrăjmașe întinse asupra ei.</p>
               </div>
               <div type="div3">
                  <head>Podul de peste Dunăre</head>
                  <p>Ne apropiem de <ref target="https://ro.wikipedia.org/wiki/Cernavodă">
                        <hi rend="color(#663366)">Cernavodă</hi>
                     </ref>. Înaintea noastră se-nalță, alb, strălucitor în bătaia lunei, <ref target="https://ro.wikipedia.org/wiki/Podul_Regele_Carol_I">
                        <hi rend="color(#663366)">podul „Carol I”</hi>
                     </ref>. În liniștea nopții, sub cerul limpede și înstelat, frumusețea și măreția acestei puternice întrupări a geniului românesc ne dau impresia că suntem într-o lume de vrăji, în fața unuia din acele minunate poduri de argint de cari ne vorbeau poveștile-n copilărie. Picioarele de sprijin, zidite-n piatră, sunt așa de departe unele de altele ș-atât de înalte, încât toată uriașa împletitură de fier, pe care aleargă zguduitoarele trenuri, pare că plutește în aer, ușoară ca o dantelă. Acum cele două maluri se împreună pentru totdeauna sub măiestria acestui nepieritor arc de triumf, închinat bătrânului Danubiu de poporul care-atâtea veacuri a luptat alăturea cu el și de-atâtea ori și-a amestecat sângele-n undele lui pentru ocrotirea civilizației apusene. <ref target="https://ro.wikipedia.org/wiki/Dobrogea">
                        <hi rend="color(#663366)">Dobrogia</hi>
                     </ref>, vechea noastră Dobrogie, al cărei pământ e o comoară nesecată de amintiri istorice, după un somn de cinci sute de ani sub jugul străin, se deșteaptă la o nouă viață. Un domn tot așa de viteaz ca și Mircea, cuceritorul ei de odinioară, a venit și i-a sfărâmat cu spada lanțul de robie. Acum România întinde asupra ei puternice brațe de fier peste valurile Dunării, și cu drag strângând-o la sânu-i, mândră, încrezătoare, privește înainte-i deschise largi porțile răsăritului și calea nesfârșită a mărilor. </p>
                  <p>Ne oprim câteva minute la Cernavodă, port așezat în scobitura malului drept, pe marginea vechii albii, prin care, cu mii de ani în urmă, își tăia Dunărea un drum mai scurt la mare. Noaptea-i așa de luminoasă, parcă-i ziuă. Sclipitoare, tăcute, valurile se împing încet unele pe altele. Deasupra, <ref target="https://ro.wikipedia.org/wiki/Calea_Lactee">
                        <hi rend="color(#663366)">Calea lactee</hi>
                     </ref>, Calea lui Traian, cum îi zice poporul, albă, stropită de stele, pare-o răsfrângere a Dunării pe cer. De pe puntea vasului privesc visător în urmă spre dorobanțul de bronz, păzitor etern la căpătăiul podului dinspre mare. Între cele două maluri, peste bătrânul fluviu, îndrăznețele arcuri de fier se-nalță ca niște aripi gigantice într-o falnică pregătire de zbor, ce pare a înfățoșa închipuirii avântul și speranțele țării noastre.</p>
               </div>
               <div type="div3">
                  <head>Brăila</head>
                  <p>Se luminează de ziuă. Copacii sparg perdelele de ceață. Pământul se desface ca din scutice și-și dișterne priveliștile din ce în ce mai limpezi, din ce în ce mai largi. În fața portului <ref target="https://ro.wikipedia.org/wiki/Hârșova">
                        <hi rend="color(#663366)">Hârșova</hi>
                     </ref>, așezat pe malul drept, la poalele dealului Ciobanu, se împreună cele două brațe ale Dunării. Puțin mai înainte, din vale de <ref target="https://ro.wikipedia.org/wiki/Ostrovul_Gâsca_Mare">
                        <hi rend="color(#663366)">ostrovul Gâsca Mare</hi>
                     </ref>, despicând ogoarele, își aduce Ialomița dinspre apus undele-i galbene și liniștite, — a patra solie din împărăția Carpaților noștri. La sosirea ei, Dunărea se tulbură, ajunsă ca de-un dor adânc... Ce tânără și falnică era când se bătea cu stâncile ca să-și facă loc în lume! Ce dulce-i cânta freamătul codrilor întunecați! Un popor de amintiri o strigă din urmă. Apele ei se răzlețesc și se-mprăștie ca vițele unei funii despletite: unele apucă înspre răsărit, spre măgurile Dobrogiei îmbrobodite-n negură, altele se-ndoaie spre apus, spre strașina Carpaților, ca și cum, dornice de înălțimi, ar căta să mai întâlnească-n cale munții aceia frumoși, cu cari s-au luptat odinioară și pe cari i-au lăsat învinși. </p>
                  <p>O luncă mare, scrijălată de privaluri și spartă de bălți, s-așterne-ntre aceste brațe, cari străbat astfel rășchirate o depărtare de trei poște. Stufișuri de papură-naltă, deasă ca peria, astupă viroagele. Soarele răsare-ncet de după dealurile <ref target="https://ro.wikipedia.org/wiki/Munții_Măcin">
                        <hi rend="color(#663366)">Măcinului</hi>
                     </ref>. Văile fumegă în depărtare. În urma noastră, pe luciul apei, tremură vine albastre și roșii. Păduri seculare de sălcii întunecă malurile. Intrăm într-un canal drept. De-o parte și de alta, copacii, înșirați ca pe-o alee, se văd răsturnați în apă. Stoluri de grauri se vântură-n aer ca o pulbere vânătă. Încet, perdeaua de arbori se trage la o parte, deschizând ochilor una din cele mai încântătoare priveliști. În fund, pe-o colină ridicată în fața înălțimilor fumurii ale Dobrogiei, se desfășură, în toată măreția ei, <ref target="https://ro.wikipedia.org/wiki/Brăila">
                        <hi rend="color(#663366)">Brăila</hi>
                     </ref>, vechea Proilava, unul din cele mai frumoase orașe ale țării noastre. Turlele bisericilor strălucesc în razele dimineții ca niște globuri de cristal. Aici orizontul se lărgește, se luminează din toate părțile. Avem impresia că suntem pe <ref target="https://ro.wikipedia.org/wiki/Bosfor">
                        <hi rend="color(#663366)">Bosfor</hi>
                     </ref>, la intrarea în <ref target="https://ro.wikipedia.org/wiki/Constantinopol">
                        <hi rend="color(#663366)">Constantinopoli</hi>
                     </ref>. Dunărea-și împreună brațele cu zgomot. Valurile, stârnite de roata vaporului, fug speriate în urma noastră și se izbesc de maluri. De pretutindeni s-aud fluiere, sute de steaguri fâlfâie-n aer, în fața portului se-nalță o adevărată pădure de catarguri. De-a lungul cheiului, șlepuri înșirate încarcă și descarcă. Mii de brațe se mișcă în zorul de muncă al dimineții. Movili de porumb se dau la lopată. Cărbuni, piatră, baloturi grele de mărfuri s-azvârl huruind pe jgheaburi de lemn. Deasupra acestui furnicar de muncitori, pe dealul culcat de-a lungul Dunării, se ridică orașul cu străzile lui largi și drepte, cu grădini frumoase și clădiri mărețe, cari-i dau înfățișarea unei capitale apusene. Ca la o bătaie de pușcă, cum ieși pe bariera dinspre miazăzi, dai de parcul „Monumentului”, o adevărată pădure, în mijlocul căreia se înalță pe o movilă, între patru tunuri, o piramidă de piatră, ale cărei inscripții amintesc că la 1828 fortăreața Brăila a fost luată de sub stăpânirea turcilor și redată pentru totdeauna României. Puțin mai înainte sunt vestitele băi de la <ref target="https://ro.wikipedia.org/wiki/Lacu_Sărat,_Brăila">
                        <hi rend="color(#663366)">Lacul-Sărat</hi>
                     </ref>. Cu treizeci de ani în urmă era câmp pustiu pe aici, doar bivolii se răcoreau pe arșiță în mlăștinile sărate ale acestor bălți. Acum s-a ridicat un orășel, cu grădini, oteluri și băi, în mijlocul acestei câmpii nisipoase, lângă lacul al cărui nămol negru — un adevărat izvor de tămăduire — atrage vara mii de bolnavi din toate unghiurile țării. </p>
                  <p>Prin multe focuri și prin mari greutăți a trecut și Brăila pe vremuri. Pusă aici, în pragul cel mai bântuit de primejdii și mai greu de apărat al țării, a trebuit și ea, ca mai toate orașele noastre dunărene, să-și vadă adesea porțile sparte de ghiulele turcești, bisericile-n flăcări, și steagurile verzi ale <ref target="https://ro.wikipedia.org/wiki/Imperiul_Otoman">
                        <hi rend="color(#663366)">Semilunii</hi>
                     </ref> fâlfâind pe zidurile stropite de sângele vitejilor ei fii. Azi, după lupte și suferinți de veacuri, o altă Brăilă, liberă, mândră și strălucitoare, se ridică pe vechile-i ruini, — un oraș nou, însuflețit de o nouă putere de viață, își înalță-n cer uriașele-i coșuri de fabrici — stindarde de pace, de muncă și de propășire.</p>
               </div>
               <div type="div3">
                  <head>Galații</head>
                  <p>Pornim. Malurile drepte și uscate fug îndărăt. O pulbere măruntă de aur plutește sub cerul albastru în zariștea-necată de soare. Departe, la răsărit, dealurile goale, rumene ale Măcinului par aprinse. Un val de pământ, așternut de-a curmezișul înaintea noastră, ascunde vederea <ref target="https://ro.wikipedia.org/wiki/Galați">
                        <hi rend="color(#663366)">Galaților</hi>
                     </ref>. Din stânga, despicând malul plecat și gol, intră liniștit bogatul <ref target="https://ro.wikipedia.org/wiki/Râul_Siret">
                        <hi rend="color(#663366)">Siret</hi>
                     </ref>, mănunchiul puternic în care se împreună toate apele curgătoare ale <ref target="https://ro.wikipedia.org/wiki/Moldova">
                        <hi rend="color(#663366)">Moldovii</hi>
                     </ref>. Nici unul din râurile cari străbat țara noastră nu soarbe atâția afluenți în undele lui. Privit pe hartă, Siretul pare-un copac uriaș, culcat de-a lungul Moldovii, cu rădăcina-n Dunăre și cu crengile rășchirate, înfipte prin crăpăturile munților. Cărăuș neobosit, el aduce corăbiilor catarguri și umple schelele Dunării de avuțiile codrilor depărtați. Zi și noapte răsună vara frumoasele-i văi de doinele plutașilor. </p>
                  <p>Acum ni s-a deschis întreagă strălucitoarea priveliște a Galaților. Lunecăm încet pe dinaintea căzărmilor. În port stau sute de vase. Ne credem într-un oraș pe apă. </p>
                  <p>Pe tot brâul cheiului e îmbulzeală, fierbere, amestec de limbi. </p>
                  <p>Ciudată impresie îmi dau primii pași pe uscat după atâta plutire. Mi se pare că pământul se mișcă, se leagănă cu mine. </p>
                  <p>Aici, în partea aceasta de jos a orașului, se vântură bogățiile și marele negoț al portului. Aici sunt fabricile, gările, pescăriile și docurile, cu largul lor bazin încunjurat de magazii de grâne și de mărfuri, la ușa cărora trag corăbiile din Dunăre, ca o trăsură la scară. Aceasta-i vatra Galaților vechi, vestita schelă a Moldovii, „Veneția Mării Negre”, cum îi ziceau odinioară scriitorii străini. Pe-aici se întorceau domnii noștri cu pitacul împărătesc de la <ref target="https://ro.wikipedia.org/wiki/Țarigrad">
                        <hi rend="color(#663366)">Țarigrad</hi>
                     </ref>. De aici și din limanul Brăilii, porneau în Răsărit corăbiile turcilor, încărcate cu zaherele strânse cu hapca de pe mănoasele noastre ținuturi, pe vremea când firmanele lor numeau Moldova și <ref target="https://ro.wikipedia.org/wiki/Valahia">
                        <hi rend="color(#663366)">Valahia</hi>
                     </ref> ”hambarele sultanului”. </p>
                  <p>Fruntea orașului, partea liniștită, curată și luminoasă a Galaților, se desfășură-n sus, pe podișul ridicat între Siret și <ref target="https://ro.wikipedia.org/wiki/Râul_Prut">
                        <hi rend="color(#663366)">Prut</hi>
                     </ref>. Nimic nu-ți mai amintește timpurile de groază și de jaf prin cari-a trecut orașul acesta mare și plin de viață. În centru se grămădesc clădiri înalte, râzătoare, oteluri, prăvălii bogate, cari te cheamă de pe drum. Mai pe de mărgini, în curți largi, între copaci, case vechi, cu ziduri groase și drepte, văruite pe dinafară, cu obloane la ferestre și cu balcoane ruginite de cari atârnă vrejuri uscate de iederă, au aerul unor bătrâni gospodari cari-și păstrează portul, firea și datinile strămoșești neatinse de prefacerile vremii. Rătăcesc singur prin străzile largi, tăcute și pline de soare ale orașului, pe când gândurile mele mă poartă cu veacuri în urmă. Văd republica înfloritoare a Galaților, înainte de <ref target="https://ro.wikipedia.org/wiki/Dragoș_al_Moldovei">
                        <hi rend="color(#663366)">Dragoș-Vodă</hi>
                     </ref>, descărcând pe piețele ei bogățiile Răsăritului și ale <ref target="https://ro.wikipedia.org/wiki/Lumea_occidentală">
                        <hi rend="color(#663366)">Apusului</hi>
                     </ref>, în zarva negustorilor adunați din toate politiile lumii. Văd pe <ref target="https://ro.wikipedia.org/wiki/Alexandru_cel_Bun">
                        <hi rend="color(#663366)">Alexandru cel Bun</hi>
                     </ref> petrecând pe Ioan, fiul lui Ioan Paleologu, împăratul Bizanțului; alai mare, și muzici, și călăreți însoțesc pân' la corabie pe tânărul mosafir, care, mai târziu, ajungând împărat, își aduce aminte de frumoasa ospitalitate a țării noastre și trimete voievodului Moldovii titlul de rege și coroană imperială, iar mitropolitului, mitră de patriarh. Văd pe <ref target="https://ro.wikipedia.org/wiki/Petru_Rareș">
                        <hi rend="color(#663366)">Petru Rareș</hi>
                     </ref>, cu pletele pe umeri, cu cămașa desfăcută la piept, îngenunchind pe marginea <ref target="https://ro.wikipedia.org/wiki/Râul_Brateș">
                        <hi rend="color(#663366)">Brateșului</hi>
                     </ref> șincordân-du-și brațele vânjoase pe măjile -ncărcate cu pește: de unde să-i treacă prin cuget că, pe când el asudă trăgând la năvod, crainici trimeși prin țară îl caută de zor să-i spuie că sfetnicii Moldovii s-au strâns la <ref target="https://ro.wikipedia.org/wiki/Iași">
                        <hi rend="color(#663366)">Iași</hi>
                     </ref> și l-au ales domn!... Văd apoi tătari și turci gonind pe uliți mulțimea orbită de spaimă, călcând femei, copii și bătrâni în copitele cailor, dând foc caselor părăsite, prefăcând bisericile-n grajduri și înfigânduși sulițele ude de sânge în ochii sfinților de pe icoane. De sub nori groși de fum zbucnesc lungi, sfâșietoare țipete de groază și de jale. Și iarăși zarea se limpezește. S-așază zile de pace și de muncă. Pribegii se-ntorc pe la vetrele lor. Orașul prinde a se înfiripa. O nouă viață se urzește sub cârmuirea pârcălabilor înțelepți și harnici. Și când, de pe cele două maluri ale <ref target="https://ro.wikipedia.org/wiki/Râul_Milcov,_Siret">
                        <hi rend="color(#663366)">Milcovului</hi>
                     </ref>, pornesc glasuri de frați să cânte: </p>
                  <p>„Hai să dăm mână cu mână</p>
                  <p>Cei cu inima română”,</p>
                  <p>Galații ne dau pe <ref target="https://ro.wikipedia.org/wiki/Costache_Negri">
                        <hi rend="color(#663366)">Costachi Negri</hi>
                     </ref>, unul din cei mai învăpăiați apostoli ai <ref target="https://ro.wikipedia.org/wiki/Unirea_Principatelor_Române">
                        <hi rend="color(#663366)">Unirii</hi>
                     </ref>; iar când cele două principate ridică-n mâinile lor o singură coroană și cer un domn pământean, Galații le dau pe <ref target="https://ro.wikipedia.org/wiki/Alexandru_Ioan_Cuza">
                        <hi rend="color(#663366)">Alexandru Ioan Cuza</hi>
                     </ref>.</p>
               </div>
               <div type="div3">
                  <head>Tulcea</head>
                  <p>„Varda!” Majă — aici: plasă (prin apropiere de mreajă). — și punțile se trag cu zgomot. Roata izbește puternic în valuri, începe malul să fugă dinaintea noastră — casele parcă se-nvârtesc. Tot mai în fund, tot mai departe, se văd pe cheiul plin de lume fluturând batistele, ca niște aripi de porumbei. În stânga ne desparte de nemărginita oglindă a <ref target="https://ro.wikipedia.org/wiki/Lacul_Brateș">
                        <hi rend="color(#663366)">lacului Brateș</hi>
                     </ref> un val de pământ clisos și fără vegetație, de-a lungul căruia se așterne albă vechea șosea a <ref target="https://ro.wikipedia.org/wiki/Prut">
                        <hi rend="color(#663366)">Prutului</hi>
                     </ref> spre <ref target="https://ro.wikipedia.org/wiki/Reni">
                        <hi rend="color(#663366)">Reni</hi>
                     </ref>. În dreapta învălesc malul desișuri de lozii și de trestie. De după munții Dobrogiei soarele s-arată, în ceața dimineții, ca o ghiulea de foc. Dunărea s-abate din drum, ca și cum ar vrea să mai arunce-o privire — cea din urmă — înspre câmpiile Moldovii, și-n larga îndoitură pe care-o face-n țărmul Dobrogiei, ne pomenim din nou trecând prin fața Galaților. De astă dată vedem pe deal tot orașul ca într-o panoramă. Un vânt rece suflă dinspre miazănoapte — e crivățul <ref target="https://ro.wikipedia.org/wiki/Rusia">
                        <hi rend="color(#663366)">Rusiei</hi>
                     </ref>. Dintre maluri umbrite de sălcii iese Prutul, tulbure și mâlos, cea din urmă solie pe care-o mai primește Dunărea de la Carpați. De-aici până în furca Ciatalului țărmul stâng nu mai e al nostru. Neapropiem de munții <ref target="https://ro.wikipedia.org/wiki/Isaccea">
                        <hi rend="color(#663366)">Isaccei</hi>
                     </ref>. Vârfurile lor vinete, pleșuve trag linii colțuroase pe albastrul cerului, brâiele sunt îmbrăcate-n codru, iar jos, pe poale, se-ntind semănături, imașuri și livezi. Un braț mic se rupe din Dunăre. Pe malu-i trăgănat se vede orășelul Isaccea, <ref target="https://ro.wikipedia.org/wiki/Castrul_roman_Noviodunum">
                        <hi rend="color(#663366)">vechiul Noviodunum</hi>
                     </ref>, încunjurat de lanuri de grâu, și mai în jos, fortăreața Eschi-cale, în preajma căreia au avut turcii, pe vremuri, multe războaie cu rușii, care năvăleau aici ușor prin vadul Isaccea. Tot prin vadul acesta a fost venit și <ref target="https://ro.wikipedia.org/wiki/Darius">
                        <hi rend="color(#663366)">Dariu</hi>
                     </ref>împotriva <ref target="https://ro.wikipedia.org/wiki/Sciți">
                        <hi rend="color(#663366)">sciților</hi>
                     </ref>, cu cinci sute de ani înainte de <ref target="https://ro.wikipedia.org/wiki/Isus_din_Nazaret">
                        <hi rend="color(#663366)">Cristos</hi>
                     </ref>; dar cum a venit, așa s-a întors, căci sciții s-au retras departe spre munți, și Dariu și-a ostenit oastea zadarnic căutându-i. </p>
                  <p>Ceva mai la vale, la furca Ciatalului, Dunărea se desface-n două mari brațe, cari, încovoindu-se pe după o rariște de sălcii, se depărtează, pentru a nu se mai întâlni niciodată. <ref target="https://ro.wikipedia.org/wiki/Brațul_Chilia">
                        <hi rend="color(#663366)">Brațul Chilia</hi>
                     </ref>, râpos și sălbatec, fuge la stânga și spală hotarul nostru dinspre Rusia până la mare, unde-și descarcă apele prin șapte guri. Noi apucăm la dreapta pe <ref target="https://ro.wikipedia.org/wiki/Brațul_Sulina">
                        <hi rend="color(#663366)">brațul Sulina</hi>
                     </ref>, și peste-o jumătate de ceas suntem în fața portului <ref target="https://ro.wikipedia.org/wiki/Tulcea">
                        <hi rend="color(#663366)">Tulcea</hi>
                     </ref>. Aici Dunărea face o curbă largă spre miazăzi și-mpinge orașul între două dealuri uscate, pietroase, pe spinarea cărora morile de vânt, puse la rând, se arată în zarea albastră a cerului ca niște cerșetori gârboviți, cu brațele-ntinse. E o căldură năbușitoare. Pe cheiul încins de soare, oamenii, caii de la trăsuri au o înfățișare tristă, obosită și de-abia se mișcă. În tot orașul e o tăcere, o liniște de noapte. Casele dorm cu perdelele lăsate. Negustorii se-ntind și cască în fundul prăvăliilor fără mușterii. Mă primblu pe ulicioarele înguste ce se ridică din piață și nu văd decât zaplazuri înalte, și porți închise, înnegrite de ploi și de vechime. Mi se pare că mă aflu într-o mănăstire. Pe deasupra coperișurilor de șindrilă răsar mari și rotunde turlele verzi ale bisericilor. Și-n aerul acesta cald, încropit, mă urmărește pretutindeni un miros de mușețel și de piele rusească. Lungi, nespus de lungi îmi par cele trei ceasuri pe cari le petrec aici.</p>
               </div>
               <div type="div3">
                  <head>Sulina</head>
                  <p>Pe la toacă ne urcăm pe un vapor mai mic și plecăm înainte. De-abia am pierdut din ochi morile de vânt de pe dealurile Tulcii, și iată că din ramul Sulinii se desparte un al treilea braț — <ref target="https://ro.wikipedia.org/wiki/Brațul_Sfântul_Gheorghe">
                        <hi rend="color(#663366)">Sfântul Gheorghe</hi>
                     </ref> — a cărui linie albă se-ndoaie spre dreapta și se-nfundă-n stufăriș. În această rupere și împrăștiere de valuri peste delta Dobrogiei, Dunărea pare c-ar încerca să s-ascundă, să fugă de puterea covârșitoare a mării, care o atrage, o cheamă de departe cu strigătul talazurilor ei. De jur împrejur, cât bate ochiul, e o luncă mlăștinoasă, acoperită de papură și de sălcii. <ref target="https://ro.wikipedia.org/wiki/Brațul_Sulina">
                        <hi rend="color(#663366)">Brațul Sulina</hi>
                     </ref>, în mare parte canalizat, cu malurile pierdute, s-așterne drept și alb ca o trâmbă peste netezișul acesta verde, pustiu, nemărginit. Unde și unde vezi pe mal câte-un conac de pescari, o hrubă lungă învălită cu malduri de stuh. Câte o barcă, cu pânzele-ntinse, se ivește, ca o pasăre din alte lumi, în dunga argintie a apei. Cai slobozi, cu coame lungi, ies din desișuri, scutură din cap și se uită țintă la noi cu un aer mirat, întrebător. Pustietatea, sălbătăcia acestor locuri neumblate, întinsele păduri de trestii cari-și leagănă în vânt vârfurile arămii, tăcerea aceasta adâncă, stăpânitoare pe-ntregul cuprins, toate fac să te crezi departe de pământ, într-o planetă nelocuită. </p>
                  <p>Cătră seară zărim înaintea noastră, mai întăi, câteva suluri de fum risipindu-se molatic în albastrul limpede, străveziu, al cerului, apoi catarguri ascuțite, din ce în ce mai multe, din vârful cărora atârnă rețele de frânghii ca niște pânze de păiajin, apoi coșuri înalte, turnuri de biserici, coperișuri de case, — un oraș care iese din apă și se ridică-ncet, încet, atras în vază ca de puterea unei vrăji. Este <ref target="https://ro.wikipedia.org/wiki/Sulina">
                        <hi rend="color(#663366)">Sulina</hi>
                     </ref>, limanul fericit în fața căruia trag corăbiile mării și ale Dunării — poarta largă prin care trec bogățiile tuturor continentelor, purtate de la un capăt la altul al lumii pe drumul neted și fără pulbere al apelor. </p>
                  <p>De-a lungul cheului sunt înșirate, cu privirea spre mare, otelurile, agențiile, palatul Comisiunei dunărene și toate clădirile mai de frunte ale orașului. Două diguri largi de piatră călăuzesc valurile canalului înlăuntrul mării. Aici se sfârșește lunga și glorioasa călătorie a bătrânului <ref target="https://ro.wikipedia.org/wiki/Dunărea">
                        <hi rend="color(#663366)">Istru</hi>
                     </ref>. Aici mândria și puterea fluviului-rege se farmă de talazurile grele ale mării, învălmășind în vuietul acestei izbiri undele și strigătele întregului popor de râuri pe cari le-a smuls din coapsele munților. Și în sfada aceasta de ape neliniștite, deasupra volburei aceștia îngrozitoare, se leagănă pururea un clopot, a cărui bătaie dă de știre marinarilor, pe vreme de ceață, să fie cu luare-aminte. </p>
                  <p>E noapte. Sub cerul negru, fără stele, orașul doarme. Ascult plescăitul somnoros al valurilor — vecinica și deșarta frământare a mării. Departe, cele două faruri de la capetele digurilor licăresc în întuneric ca două candele-ntr-un cimitir. Din când în când mi se pare că aud glasuri tânguitoare bocindu-se pe valuri. Dangătul clopotului răsună rar, înduioșat, în fioroasa împărăție-a nopții.</p>
               </div>
            </div>
            <div type="div2">
               <head>Pe Marea Neagră</head>
               <div type="div3">
                  <div type="div4">
                     <head>Pe Insula Șerpilor</head>
                     <p>Răsare soarele scânteietor din geana depărtată a mării. Razele aștern brâie verzui, galbene și roșii pe întinsul neteziș al apei. Pământul se retrage în urma noastră. Încet Sulina se pleacă, se scufundă sub valuri. Copacii, catargurile, sulurile negre de fum, toate se șterg; albastra boltă a cerului se lasă ca un coviltir uriaș peste pustietatea lucie a mării. </p>
                     <p>După două ceasuri de plutire spre răsărit, zărim înaintea noastră o movilă albă. Acolo-i <ref target="https://ro.wikipedia.org/wiki/Insula_Șerpilor">
                           <hi rend="color(#663366)">insula Șerpilor</hi>
                        </ref>. De departe par ruinele unei cetăți fantastice înfipte în valuri. La vreo sută de pași vaporul se oprește. O barcă ne ia, și peste câteva minute punem piciorul pe țărmul pietros al acestui singuratec ostrov. Un dorobanț chipeș, frumos, vine vesel înaintea noastră. El știe că odată cu noi i-au sosit merindele de la <ref target="https://ro.wikipedia.org/wiki/Sulina">
                           <hi rend="color(#663366)">Sulina</hi>
                        </ref>. </p>
                     <p>— Nu ți-e urât aici, leat? — îl întreb ca să intru în vorbă — pe când ne urcăm încet spre farul din vârful insulei. </p>
                     <p>— Poi de ce să ne fie urât? că doar nu suntem pe pământ străin... e tot țara noastră. </p>
                     <p>Și tânărul străjer îmbrățișă c-o privire mândră și fericită larga întindere a mării, ca și cum ar fi vrut să spuie: „A noastră-i toată”. </p>
                     <p>Pășind printre bolovani, îi povestesc cum au stat aici de mult, de mult, acum trei mii de ani, <ref target="https://ro.wikipedia.org/wiki/Ahile">
                           <hi rend="color(#663366)">Ahile</hi>
                        </ref>, cel mai vestit viteaz al <ref target="https://ro.wikipedia.org/wiki/Grec">
                           <hi rend="color(#663366)">Grecilor</hi>
                        </ref>, cum s-a însurat el aici cu <ref target="https://ro.wikipedia.org/wiki/Elena_(mitologie)">
                           <hi rend="color(#663366)">Elena</hi>
                        </ref> cea frumoasă, și la nunta lor au venit <ref target="https://ro.wikipedia.org/wiki/Poseidon">
                           <hi rend="color(#663366)">Neptun</hi>
                        </ref>, zeul mărilor, și <ref target="https://ro.wikipedia.org/wiki/Amfitrita">
                           <hi rend="color(#663366)">Amfitrite</hi>
                        </ref>, soția lui Neptun, și zânele tuturor apelor care curg în mare; îi arăt locul unde a fost templul lui Ahile, și-i spun cum păsările insulei zburau în fiecare dimineață la mare de-și muiau penele, apoi veneau grăbite de stropeau toată podeala de marmură a templului ș-o măturau frumos cu aripele. </p>
                     <p>— Or fi astea, zise dorobanțul, zburătuind un stol de lari albi care ciuguleau în petecul de secară de pe podișul ostrovului. </p>
                     <p>— Chiar ele... nu; dar strămoșii lor de bună seamă c-au cunoscut pe mândrul Ahile. </p>
                     <p>— Ale naibii dihănii, — să le auzi cum țipă. Domnule, juri că-s niște copii care râd. </p>
                     <p>Suntem pe vârf, lângă far. Nici un copac, nici o tufă nu se zărește pe scofâlciturile văroase și crăpate ale acestui ostrov. În jurul nostru valurile foșnesc. Ele vin mereu, de departe, popoare în veci neliniștite, și se sparg urlând de coastele pietroase ale insulei, în care bat stăruitor, ca și cum ar vrea s-o smulgă din loc. Soarele împrăștie raze tot mai fierbinți din limpezișul albastru al cerului. Curcubeie s-aprind pe talazuri. Privirile noastre se adâncesc în zare, se pierd uitate pe deșertul nemărginit și strălucitor al mării. Valurile parcă ard. Niciodată n-am văzut atâta lumină, atâta spațiu. De-un sentiment de evlavie ni se umplu sufletele, și stăm neclintiți, ca într-o tainică rugăciune, sub farmecul acestei uimitoare priveliști. Timpul pare a se fi oprit din zbor. Gândurile noastre ațipesc de legănarea și tânguirea neîntreruptă a valurilor. Toți tăcem, ca într-o biserică.</p>
                  </div>
                  <div type="div4">
                     <head>Constanța</head>
                     <p>Așa liniștită și blândă s-arăta marea când am plecat din <ref target="https://ro.wikipedia.org/wiki/Sulina">
                           <hi rend="color(#663366)">Sulina</hi>
                        </ref>! și cât ne-a prins în larg, a și-nceput a se posomorî și, din ce în ce mai cu mânie, a-și ridica oștirile-i de valuri înaintea noastră. Soarele a asfințit. Pământul nu se mai vede. Un întuneric greu, amenințător, se lasă din cerul înnorat, fără stele. De pretutindeni, mugind, talazurile negre vin ca niște matahale vii și se izbesc de coastele vaporului, care, gâfâind greoi, se luptă cu nămeții de apă și-și taie cale dreaptă pe marea învolburată. Șuieră-n vânt frânghiile întinse de catarguri. Legănarea neregulată a vasului mă amețește. O căldură năbușitoare îmi învăluie capul. Culcat pe spate, în aerul greu al cabinei, îmi încopcesc mâinile sub ceafă, închid ochii și încerc să cuget; dar vijelia de-afară pare că împrăștie și gândurile mele. E o larmă, un zgomot înfiorător de scaune răsturnate, de uși trântite. Aud pași repezi pe punte, strigăte nedeslușite. C-un vâjâit năprasnic se-nalță valurile aruncânduse pe podelele vaporului, și-n hârtoapele ce se deschid, vasul scăpătând se pleacă într-o parte, pereții trosnesc, strânși între mișcătoarele dealuri de apă. O amăgire a simțurilor zăpăcite de spaimă: mi se pare că în loc să-naintăm, ne lăsăm în jos, ne scufundăm încet în adâncul mării. Mă uit la ușă, — peacolo are să năvălească apa, pe-acolo are să vie moartea. O aștept. Învălmășit și răpede, ca la lumina unui fulger, îmi apar icoane din copilărie, stoluri de amintiri vechi, nechemate, tresar deodată în scăpărarea unei clipe; cuvinte, și lucruri, și întâmplări la cari nu m-am mai gândit de mult vin acum, stârnite din depărtările vieții, aduse valvârtej ca de suflarea unei vijelii. Măsor cu gândul întinderea mării: peste talazurile-i furioase văd vasul nostru — o jucărie, o coajă de nucă, pe care iscusința omului o cumpănește ș-o poartă totuși pe mări, înfruntând mânia furtunilor. În luptele-i de veacuri cu-atâtea primejdii și greutăți ce-i stau în cale, omul îmi apare ca acel voinic năzdrăvan din povești pe care nimic nu-l înspăimântă. Cine poate prevedea până unde-și va întinde într-o zi hotarele puterilor lui cuceritorul acesta îndrăzneț și neobosit! </p>
                     <p>În albul zorilor ies pe punte. Furtuna s-a potolit. Marea e liniștită, — ostenită parcă de-atâta frământare în deșert. Un oraș frumos strălucește înaintea noastră: <ref target="https://ro.wikipedia.org/wiki/Constanța">
                           <hi rend="color(#663366)">Constanța</hi>
                        </ref> — farul României, aprins la porțile <ref target="https://ro.wikipedia.org/wiki/Europa_de_Est">
                           <hi rend="color(#663366)">Răsăritului</hi>
                        </ref>, în pragul apelor nestăpânite. O, pământ binecuvântat! </p>
                     <p>Orașul e revărsat pe-o ieșitură de mal împlântată-n valuri. Prin câte-a mai trecut, Doamne, și colțișorul acesta de lume!... La început au aruncat ancorele și și-au așezat liman aci fenicienii, cei dintâi colindători ai mărilor. După ei au venit grecii, cu puternicile lor corăbii. Apoi a început năvala noroadelor de pe uscat. Și așa, neamuri pe neamuri s-au împins în căutarea „berbecului cu lâna de aur” de la gurile Istrului; vieți peste vieți s-au așternut în trei mii de ani pe țărmul acesta, și vijelii după vijelii au bântuit și-au spulberat așezările lor din temelie. </p>
                     <p>Constanța de azi — chemată să devie peste câțiva ani unul din cele mai mărețe și mai însemnate porturi din lume — stă pe mormântul vechiului oraș <ref target="https://ro.wikipedia.org/wiki/Constanța">
                           <hi rend="color(#663366)">Tomi</hi>
                        </ref>, a cărui întemeiere e învăluită în negura unei triste și crude povești: „Frumoasa <ref target="https://ro.wikipedia.org/wiki/Medeea">
                           <hi rend="color(#663366)">Medeea</hi>
                        </ref>, fiica lui Aetes, regele Colchidiei, fuge de la părinți, luând cu ea și pe micu-i frățior Absirt. Furios, Aetes o urmărește pe mare. Iată-l, e gata s-o ajungă. Nebună de spaimă, Medeea, ca să scape de corabia prigonitoare, ale cărei pânze se văd tot mai aproape, ucide pe Absirt și, sferticându-i trupul, i-aruncă bucățile pe valuri. Nefericitul părinte oprește mereu corabia, s-adune de pe apă bucățile-nsângerate ale iubitului său copil, și, când le strânge pe toate, plângând de durere, trage la țărm să le-ngroape. Limanul acesta, cu orașul care s-a ridicat apoi aci, s-a numit Tomi (de la cuvântul grecesc bucată).” </p>
                     <p>De pe atunci au trebuit să fie îmbelșugate și atrăgătoare locurile acestea pentru ca să roiască și să s-așeze pe-aici popoare venite din depărtări așa de mari. Inscripții vechi, stâlpi de marmură dăltuiți cu măiestrie, atâtea ruini de case, de temple și de băi ce se dezgroapă de sub malurile acestea arată starea înfloritoare la care ajunsese Tomi odinioară. O viață puternică, civilizată încolțise aci, și cine știe unde-ar fi ajuns azi dac-ar fi fost lăsată-n pace. Dar s-au pornit de la o vreme șuvoaiele de barbari, și au curs, au curs încoace năprasnice și pustiitoare, spărgând întăriturile romane, culcând cetățile la pământ și prefăcând în pulbere munca de veacuri a atâtor neamuri. Din năruita Tomi s-a ridicat, sub <ref target="https://ro.wikipedia.org/wiki/Constantin_cel_Mare">
                           <hi rend="color(#663366)">Constantin cel Mare</hi>
                        </ref>, Constanța, căreia mai târziu <ref target="https://ro.wikipedia.org/wiki/Genova">
                           <hi rend="color(#663366)">genovezii</hi>
                        </ref> i-au redat, pentru câtva timp, vechea strălucire și însemnătate comercială. Apoi a căzut sub stăpânirea turcească: cheul și digurile de apărare, lăsate în grija vremii, s-au stricat, frumoasele clădiri ale portului s-au părăduit, toată mișcarea și viața orașului a început a tânji — un somn îndelungat și greu, ca o robie, s-a întins peste întreaga Dobrogie. Valurile mării boceau stângerea unei lumi. </p>
                     <p>Dar iată că dinspre <ref target="https://ro.wikipedia.org/wiki/Dunărea">
                           <hi rend="color(#663366)">Dunărea</hi>
                        </ref> se-nalță deodată, ca un freamăt reînvietor, cântecele de biruință ale românilor; stindarde ciuruite de gloanțe flutură-n vânt, și aceleași brațe vânjoase cariau sămănat moartea în câmpiile Bulgariei vin acum să împrăștie viață, putere și lumină în câmpiile și orașele <ref target="https://ro.wikipedia.org/wiki/Dobrogea">
                           <hi rend="color(#663366)">Dobrogiei</hi>
                        </ref>. </p>
                     <p>Astăzi, în <ref target="https://ro.wikipedia.org/wiki/Portul_Constanța">
                           <hi rend="color(#663366)">portul Constanței</hi>
                        </ref>, sirenele vapoarelor românești cheamă vijelioasele trenuri din depărtările <ref target="https://ro.wikipedia.org/wiki/Europa_de_Vest">
                           <hi rend="color(#663366)">Apusului</hi>
                        </ref>: mărețul <ref target="https://ro.wikipedia.org/wiki/Podul_Regele_Carol_I">
                           <hi rend="color(#663366)">pod de la Cernavoda</hi>
                        </ref> leagă pentru totdeauna căile uscatului cu ale mărilor, deschizând Europei drumul cel mai scurt înspre bogatele țărmuri ale <ref target="https://ro.wikipedia.org/wiki/Gange">
                           <hi rend="color(#663366)">Gangelui</hi>
                        </ref>. Din malul împodobit de vile strălucitoare pornesc diguri uriașe, puternice brațe de piatră, cari înfrânează furia talazurilor și dau liman liniștit corăbiilor. Azi <ref target="https://ro.wikipedia.org/wiki/Constanța">
                           <hi rend="color(#663366)">Constanța</hi>
                        </ref>, renăscută, privește cu mândrie peste nesfârșita împărăție a mării. Pe schelele ei curg avuții din toate climele; iar vara lume de pe lume se adună pe plajele ei calde. </p>
                     <p>Soarele asfințește, lungind pe mare umbrele orașului. E o seară frumoasă, liniștită, una din acele dulci seri de vară în care simți o adevărată fericire să te lași în voia visurilor. Valurile, cu vâjâitul lor legănător, țin ison orhestrei de pe mal, a cărei fanfară se-mprăștie lin în largul mării. Pe cer se aprind candelabre de stele. De pe terasa hotelului Carol îmi lunec ochii pe sclipitoarea câmpie a mării și cuget la vremilendepărtate, la câte întâmplări și prefaceri au curs după ele. Mă gândesc la blândul și nefericitul <ref target="https://ro.wikipedia.org/wiki/Publius_Ovidius_Naso">
                           <hi rend="color(#663366)">Ovidiu</hi>
                        </ref>... Aici și-a plâns amărăciunile surghiunului gingașul poet al <ref target="https://ro.wikipedia.org/wiki/Roma">
                           <hi rend="color(#663366)">Romei</hi>
                        </ref>. Străin, bolnav, neînțeles de nimeni, el nu găsește, în sufletu-i abătut, un cuvânt de laudă nici pentru locul, nici pentru poporul în mijlocul căruia e osândit să trăiască. În versul lui urlă crivățul iernelor grozave cari-nghețau marea, pe lira lui suspină dorul de soție, de prieteni, de patria lui pururea frumoasă și surâzătoare, din care-a fost gonit și pe care n-avea s-o mai vadă niciodată. </p>
                     <p>Au trecut de-atunci nouăsprezece veacuri. Azi, poete, nu te-ai mai simți așa de străin în locurile acestea. N-ai mai vedea chipuri fioroase de barbari îmbrăcați în cojoace, nici marea prefăcută-n pod sunător de gheață. <ref target="https://ro.wikipedia.org/wiki/Sciți">
                           <hi rend="color(#663366)">Sciții</hi>
                        </ref> s-au dus, și Tomi s-a dărăpănat, și toate s-au schimbat de-atunci. Patria ta, neamul tău a răzbătut încoace, și o lume nouă a răsărit aici, pe pământul acesta stropit de lacrimile tale; un nou oraș s-a ridicat din valurile <ref target="https://ro.wikipedia.org/wiki/Marea_Neagră">
                           <hi rend="color(#663366)">Pontului</hi>
                        </ref>, subt un cer tot așa de albastru și de cald ca și al frumoasei <ref target="https://ro.wikipedia.org/wiki/Italia">
                           <hi rend="color(#663366)">Italii</hi>
                        </ref>. Din mijlocul acestui oraș, statua ta de bronz privește visătoare peste câmpia acoperită de ruinile cetăților și lagărelor romane, sub zidurile cărora zac oasele compatrioților tăi. Azi te-ai primbla pe uliți romane, printre vechi monumente, pe ale căror lespezi de marmură ai citi nume cunoscute și scumpe inimii tale; pe scutul legionarilor de piatră ai revedea pe cei <ref target="https://ro.wikipedia.org/wiki/Romulus_și_Remus">
                           <hi rend="color(#663366)">doi prunci aplecați la sânul lupoaicei</hi>
                        </ref>, și ai căuta cu noi în adâncimea vremii obârșia îndepărtată a gloriosului tău neam. Azi nu s-ar mai tângui așa de jalnic lira ta, căci ai trăi aci în mijlocul unui popor care ți-ar fi drag, între oameni al căror chip ți-ar aminti trăsăturile mândre ale cetățenilor romani și-n a căror limbă — mlădioasă și sonoră ca și versurile tale<lb/>— ai regăsi, cu atâta sfințenie păstrate, urmele vii din graiul stâns de mult al poporului tău.</p>
                  </div>
               </div>
            </div>
            <div type="div2">
               <head>În munții noștri</head>
               <div type="div3">
                  <div type="div4">
                     <head>Pe Colibași</head>
                     <p>De mânecate ieșim din <ref target="https://ro.wikipedia.org/wiki/Turnu-Severin">
                           <hi rend="color(#663366)">Turnu-Severin</hi>
                        </ref> pe șoseaua care-o ia pe sub <ref target="https://ro.wikipedia.org/wiki/Munții_Mehedinți">
                           <hi rend="color(#663366)">Munții Mehedinților</hi>
                        </ref> și merge la <ref target="https://ro.wikipedia.org/wiki/Târgu-Jiu">
                           <hi rend="color(#663366)">Târgu-Jiu</hi>
                        </ref>. Valea în care scăpătăm de pe podișul orașului se umple și răsună toată de zuruitul zurgălăilor și de tropotul uscat al cailor. Dorm încă vietățile cuprinsului. Numai ciocârlanii, mai harnici, pășesc mărunțel pe marginea șanțului. De jur împrejur nu vezi decât holde și livezi. Înaintea noastră drumul se așterne alb, neted, pe sub colnice. În aer e o răcoare dulce ș-un miros sănătos de câmp și de pădure. Nici un zgomot, nici o mișcare, nici o adiere de vânt nu se simte. Copacii, cu frunza neclintită, par zugrăviți. Brobonit de rouă, pământul doarme încă în lumina umedă și nehotărâtă a dimineții. Peste-un ceas începem să urcăm dealul Colibași. Sub noi zarea se lărgește. Înainte, spre răsărit, cerul se dogorește ca de bătaia unei flăcări; o pulbere fină de aur se ridică din spatele codrului și se împrăștie în sus ca și cum ar sufla-o gura unui vulcan. Câțiva nori zgrunțuiți, ce plutesc în albastrul cerului, prind a se rumeni pe margini. Deodată, o suliță de foc străpunge perdeaua de arbori. Porțile zilei se deschid, și, în valuri, curge lumina pe văi. Pământul tresare din somn, vesel și plin de viață, sub calda binecuvântare a soarelui. </p>
                     <p>Pe culmea Colibașilor oprim, să răsufle caii. Priveliști largi, fermecătoare ni se desfășură din toate părțile. Lanuri și pajiști s-aștern în răzoare pe coaste de grinduri ușor trăgănate. Casele albe ale satelor, revărsate pe tăpșane, strălucesc printre livezile de pruni. Pe ogașele verzi ale văilor pătate de umbră gârlele trag dungi tremurate, vinete și sclipitoare ca oțelul. Departe, într-un albastru-fumuriu, se încalecă, încrețindu-se în valuri neregulate, din ce în ce mai dese, spinările mătăhăloase ale dealurilor acoperite de păduri. </p>
                     <p>Vizitiul — un țăran chipeș și deștept din podgoriile Oreviții — îmi arată cu biciul, ca pe hartă, munții, plaiurile și apele Mehedinților și îmi povestește, cu șart, legendele pe care le-a auzit și el de la bătrâni. </p>
                     <p>„Muntele Babelor... l-am lăsat în urmă, se vede bine din șosea, cum vii de la <ref target="https://ro.wikipedia.org/wiki/Vârciorova,_Caraș-Severin">
                           <hi rend="color(#663366)">Vârciorova</hi>
                        </ref>, pe lângă <ref target="https://ro.wikipedia.org/wiki/Schela_Cladovei,_Mehedinți">
                           <hi rend="color(#663366)">Schela Cladovii</hi>
                        </ref>... nu-i așa-nalt, da-i priporos grozav. Pe el și-a lepădat <ref target="https://ro.wikipedia.org/wiki/Baba_Dochia">
                           <hi rend="color(#663366)">Dochia</hi>
                        </ref> cojoacele. Cică era baba asta o zgripțoroaică urâtă, și bătăioasă, și rea, de mama focului, — ș-avea un fecior, Dragomir, care se-nsurase c-o fată frumoasă, și harnică, și cuminte, de nu mai avea păreche; da' baba n-o putea suferi și nu știa cum s-o mai canonească, doar o face-o să-și ia lumea-n cap. Într-o zi îi dă un caier de lână neagră să-l spele până l-o albi. Și pe când zolea la fântână și plângea biata nevastă de-nduioșa pietrele, iacă vine un moșneag, c-o barbă albă pân' la brâu, ș-o întreabă blând că de ce plânge; ea-i spune cum o prigonește ș-o hainește soacră-sa și cum tot la munci grele și fără spor o mână, ca s-o pârască pe urmă la Dragomir că nu-i nici de-o treabă și s-o izgonească din casă. Auzind una ca asta, moșneagu — care era chiar Dumnezeu — dintr-o vorbă-i nălbește caierul și-i dă ș-o chită de ghiocei înfloriți, să-i ducă babei. Cum vede baba ghioceii, crede c-a și venit primăvara și strigă: „Dragomire mamă, să ne pregătim de-amu să suim oile la munte, c-au prins a se ridica zăpezile...” A doua zi mână pe noră-sa c-un caier alb să-l spele pân' l-o face negru. Și iar trece Dumnezeu pe la fântână, și făcându-i-se milă de biata nevastă, blagoslovește încet cu dreapta, și caierul, din alb, se face deodată negru ca pământul în desprimăvărat; apoi îi întinde o chită de fragi coapte și-i zice: „Na, să le dai babei și să-i spui că le-ai cules de pe câmp”. Când a văzut Dochia fragele, roșii ca sângele, nici n-a mai stat la gânduri: iute s-a încotoșmănat în cele nouă cojoace, a luat pe Dragomir ș-au pornit cu turmele la munte. Ș-a dat Dumnezeu întâi trei zile de vară, și pe urm-o moină ș-o ploaie caldă, c-a început baba să-și lepede cojoacele, ude leoarcă și grele de nu le mai putea duce, pân-a rămas numai cu unul. Și atunci s-a lăsat deodat-un ger, ș-o lapoviță, ș-un îngheț de crăpau pietrele. Și umblând baba de colo-colo, rebegită de frig, vede pe fecioru-său răzămat cu șalele de-o stâncă și prinde-a-i grăi: „Aba, Dragomire maică, lumea se prăpădește de frig, și tu stai și cânți din fluier!”... Da' el era mort, — înțepeniseacolo prididit de zloată, c-un ciubuc de gheață la gură. Ș-așa, au înghețat sloi și baba, și oile, și s-au prefăcut toate-n stană de piatră, de se cunosc și azi momâile lor albe, risipite ca o turmă, pe muntele care de-atunci se cheamă Babele.” </p>
                     <p rend="center">* </p>
                     <p>Ascultându-l, mă gândeam că tot legenda asta, cu puține schimbări, mi-a povestit-o un cioban de pe <ref target="https://ro.wikipedia.org/wiki/Masivul_Ceahlău">
                           <hi rend="color(#663366)">muntele Ceahlău</hi>
                        </ref>, arătându-mi o turmă de stânci împrăștiate pe prispa verde ce se-ntinde la picioarele <ref target="https://ro.wikipedia.org/wiki/Panaghia,_Dolj">
                           <hi rend="color(#663366)">Panaghiei</hi>
                        </ref>.</p>
                  </div>
                  <div type="div4">
                     <head>La umbră</head>
                     <p>Pe la amiază conăcim în <ref target="https://ro.wikipedia.org/wiki/Broștenii_de_Sus,_Gorj">
                           <hi rend="color(#663366)">Broșteni</hi>
                        </ref>, sat mare și frumos, revărsat pe valea <ref target="https://ro.wikipedia.org/wiki/Râul_Motru">
                           <hi rend="color(#663366)">râului Motru</hi>
                        </ref>. Vrednici, și cuminți, și buni gospodari trebuie să fie oamenii prin părțile acestea. Văd căsuțele lor vesele și curate, livezile îngrădite, curțile pline de păsări, fânul strâns cu îngrijire și așezat în pătuiace, vitele grase, femeile bine îmbrăcate și copiii rumeni la față. Mă dau în vorbă c-un moșneag care-mpletește la un coșer de nuiele. </p>
                     <p>„Sunt, ce e dreptul, și pământurile bune pe-aici, îmi spune bătrânul, dar ș-ai noștri s-au ales tot oameni harnici și de ispravă. Noi pe la târg mai mult vindem decât cumpărăm, c-avem aici, slavă Domnului, tot ce ne trebuie. De-ale îmbrăcămintei lucrează nevestele în casă; opinci și căciuli ne facem noi; și de-ale gurii ne dă Cel-de-sus de-ajuns și de rămas. Uite-o cum stă podoabă pe dealuri hrana noastră, din belșug: numai sănătoși să fim și zile s-avem s-o mâncăm. Vezi dumneata, noi avem în comuna noastră, de șapte sute de suflete, patru biserici și numai două cârcime. De aceea nici nu s-aud pe-aici gâlceve, ori bătăi, ori furtișaguri, cum sunt, de-o pildă, pe la Ponoare, unde sunt pruni mulți și unde oamenii beau țuică și-n loc de aghiazmă la <ref target="https://ro.wikipedia.org/wiki/Boboteaza">
                           <hi rend="color(#663366)">Bobotează</hi>
                        </ref>. Acolo cic-ar fi vrut odată <ref target="https://ro.wikipedia.org/wiki/Nicodim_de_la_Tismana">
                           <hi rend="color(#663366)">sfântul Nicodim</hi>
                        </ref> să le facă și lor o biserică, și ei, ticăloșii, ca să scape de sfânt, s-au apucat și i-au vârât pe-ascuns un miel în traistă, ș-apoi au sărit să-l bată zicând că le-a furat mielul, ș-a plecat sfântul în lume blestemându-i să nu mai aibă biserică-n sat, ci numai de cimpoieri și de toboșari să le facă Dumnezeu parte. Și multă vreme cic-au rămas fără biserică. Acuma au, nu-i vorbă, s-a milostivit Cel-de-sus cu ei, dar ce folos, că tot cârcima li-i mai dragă!... Urât lucru mai e, Doamne, și băutura asta. Lasă c-aduce și pagubă, și te sărăcește de te lasă pe drumuri, da-ți strică și minte, și sănătate, și viață, și tot, de-ajungi din om neom. Eu — mulțumesc lui Dumnezeu — iacă, sunt aproape de nouăzeci de ani, și muncesc cât și feciorii mei, și nu știu ce-i boala. Când mi-i sete, mă duc colea la șipot, îi trag un gât bun de apă rece și parcă-ntineresc...” </p>
                     <p>Mă uit la figura blândă și luminoasă a moșneagului, ascult cu drag vorba lui așezată și cuminte și mă gândesc că în el sunt întrupate toate bunele însușiri ale poporului român. Câtă înțelepciune, ce de comori nu zac ascunse în sufletele acestea cinstite și senine cari-au trecut de-atâtea ori prin cumpene mari, prin greutăți și nevoi cumplite, ș-au înfruntat cu bărbăție vijeliile vieții, ș-au știut pururea să-și păstreze credința lor în bine și-n dreptatea Celui-de-sus! </p>
                     <p>Multe și neprețuite frumuseți ar descoperi acel care-ar putea străbate în sufletul acestui popor ales ș-atât de bine înzestrat de fire în adâncimile tăinuite ale inimii lui bune și răbdătoare, unde s-au păstrat cu atâta sfințenie credințile, datinile, graiul și virtuțile neamului nostru și de unde-a izvorât cel mai cald și mai duios cântec din câte vrodată s-au spus pe lume — dulcea și fermecătoarea doină, în a cărei largă mlădiere pare că freamătă toți codrii și plâng toate izvoarele țării. </p>
                     <p>La plecare strâng cu iubire și cu adâncă recunoștință mâna aspră și noduroasă a lui moș Dumitru. Cugetul meu îmi spune că cea mai mare parte din bunurile și fericirile de cari mă bucur le datoresc acestei mâini harnice, cojite de soare și de muncă.</p>
                  </div>
                  <div type="div4">
                     <head>Valea Motrului</head>
                     <p>Mergem o bucată bună pe marginea <ref target="https://ro.wikipedia.org/wiki/Râul_Motru">
                           <hi rend="color(#663366)">Motrului</hi>
                        </ref>, ale cărui unde verzui, pripite, se sparg de bolovani. Apoi urcăm pe-un podiș larg și luminos. Miresme dulci, îmbătătoare, de sulcină și de dumbravnic, se împrăștie în aer de pe fânețele bătute de soare. Un vânt căldicel adie, și grânele coapte își leagănă spicele ca de vraja unui cântec. În depărtare se pierd liniile încâlcite ale dealurilor întunecate de desimea codrilor. Lanurile sunt împânzite de secerători. Cârduri de fete în cămăși albe și vâlnice roșii se pleacă muncii și-și mișcă brațele-n tactul unei doine. Dulce răsună valea de glasurile lor. Pe miriști și pe șesuri alunecă-ncet umbrele călătoare ale norilor. În urma noastră, Motrul, tolănit în spintecătura dealurilor ca un balaur ostenit, își tremură solzii sclipitori în soare. Copacii bătrâni s-apleacă pe undele lui sfătoase, să leasculte poveștile. El scoboară de sus, dinspre „Culmea frumoasă”, de la poalele <ref target="https://ro.wikipedia.org/wiki/Munții_Vâlcan">
                           <hi rend="color(#663366)">muntelui Oslea</hi>
                        </ref>, unde-a stat în vechime încolăcit năprasnicul șarpe cu nouă ochi, de groaza căruia se cutremura toată valea Dunării, până când într-o zi iată c-a sosit acolo <ref target="https://ro.wikipedia.org/wiki/Iovan_Iorgovan">
                           <hi rend="color(#663366)">Iorgovan</hi>
                        </ref>, voinicul fără seamăn, și s-a așezat întro groapă, cu calu-i năzdrăvan și cu tolba-i de săgeți, și, când șarpele, flămând, a ridicat capul să-nfulice-o turmă de vite ce păștea pe vale, Iorgovan, întinzând arcul, l-a izbit c-o săgeată și i-a scos un ochi, iar muntele s-a zguduit din țâțâni de zvârcolirile dihăniei. Și tot așa l-a pândit și l-a săgetat, până când șarpele, rămâind numai c-un ochi, a rupt-o de fugă pe la Furca Alunului, pe unde se vede și azi dâra lui, căreia îi mai zic unii și „<ref target="https://ro.wikipedia.org/wiki/Brazda_lui_Novac_(limes)">
                           <hi rend="color(#663366)">brazda lui Novac</hi>
                        </ref>”. Iorgovan s-a luat călare după el, și unde-l ajungea, îi și hărtănea cu paloșul o bucată din trup; la apa <ref target="https://ro.wikipedia.org/wiki/Râul_Cerna,_Dunăre">
                           <hi rend="color(#663366)">Cernei</hi>
                        </ref> însă voinicul a stat locului, fermecat de cântecul unei zâne, iar capul șarpelui a trecut <ref target="https://ro.wikipedia.org/wiki/Cazanele_Dunării">
                           <hi rend="color(#663366)">Dunărea pe la Cazane</hi>
                        </ref> și s-a ascuns în peștera neagră, de unde iese vara musca cea rea, care bântuie vitele de prin meleaguri. </p>
                     <p>Departe, hăt, Motrul scapă-n luminiș, și după ce soarbe undele <ref target="https://ro.wikipedia.org/wiki/Râul_Coșuștea">
                           <hi rend="color(#663366)">Coșuștei</hi>
                        </ref>, se îndoaie pe la capătul dealului Colibași și trece, domolit și gânditor, pe sub zidurile <ref target="https://ro.wikipedia.org/wiki/Mănăstirea_Strehaia">
                           <hi rend="color(#663366)">mânăstirii Strihaia</hi>
                        </ref>, unde-a văzut într-o noapte pe <ref target="https://ro.wikipedia.org/wiki/Mihai_Viteazu">
                           <hi rend="color(#663366)">Mihai Viteazu</hi>
                        </ref> viind ostenit de război și grăbindu-se să ridice până-n ziuă, pe ruinele castelului părintesc, o biserică, pe care, de zor mare ce-a avut, a greșit ș-a zidit-o cu altarul spre miazăzi. De-acolo, bătând spre răsărit, se lasă molatic pe șes deschis, printre imașuri și sămănături, până-n <ref target="https://ro.wikipedia.org/wiki/Mănăstirea_Gura_Motrului">
                           <hi rend="color(#663366)">mânăstirea Gura Motrului</hi>
                        </ref>, unde-și descarcă undele-n Jiu. Mânăstirea, împrejmuită cu ziduri groase, sparte de vremi, e așezată pe poalele unui deal. Acolo odihnesc oasele cuviosului patriot <ref target="https://ro.wikipedia.org/wiki/Eufrosin_Poteca">
                           <hi rend="color(#663366)">Eufrosin Poteca</hi>
                        </ref>, unul din cei mai harnici apostoli și luminători ai neamului nostru pe la începutul secolului al XIX-lea. Pe porțile de fier de la intrare, mâncate de rugină, se cunosc încă urmele gloanțelor repezite din flintele pandurilor lui <ref target="https://ro.wikipedia.org/wiki/Tudor_Vladimirescu">
                           <hi rend="color(#663366)">Tudor</hi>
                        </ref> la <ref target="https://ro.wikipedia.org/wiki/evoluția_de_la_1821">
                           <hi rend="color(#663366)">1821</hi>
                        </ref>, când, de frica lui, boierii greci se închiseseră acolo, ca într-o cetate, cu averi, arme și arnăuți. Pe toată valea Motrului ș-a Jiului, pornind din <ref target="https://ro.wikipedia.org/wiki/Proclamația_de_la_Padeș">
                           <hi rend="color(#663366)">câmpia Padeșului</hi>
                        </ref>, de pe plaiul <ref target="https://ro.wikipedia.org/wiki/Cloșani,_Gorj">
                           <hi rend="color(#663366)">Cloșani</hi>
                        </ref>, unde s-a ridicat întâi steagul libertății în mântuitoarea răscoală de la 1821, și până în șesurile Dunării, prin toate satele <ref target="https://ro.wikipedia.org/wiki/Oltenia">
                           <hi rend="color(#663366)">Olteniei</hi>
                        </ref> auzi vorbindu-se de „Domnul Tudor”, ca și cum ieri ar fi trecut pe-acolo, în fruntea pușcașilor săi, așa viu, și mare, și întreg a rămas în mintea tuturora „viteazul răzbunător” al poporului, eroul legendar care îmbrăcase „cămașa morții” pentru mântuirea neamului său.</p>
                  </div>
                  <div type="div4">
                     <head>Mânăstirea Tismana</head>
                     <p>De pe Culmea Frumoasă, din codrul de fagi bătrâni, în desișul cărora e pururea noapte, scăpătăm în valea largă și luminoasă a <ref target="https://ro.wikipedia.org/wiki/Râul_Tismana">
                           <hi rend="color(#663366)">Tismanei</hi>
                        </ref>. Aerul fierbe de zăpușală. Cerul pare că arde deasupra noastră. Pe lanuri zoresc muncitorii, desculți, cu frunze de brusturi pe cap, cu mânecile cămășii de pânză aspră sumese până-n supțiori. Trecem prin satul <ref target="https://ro.wikipedia.org/wiki/Tismana">
                           <hi rend="color(#663366)">Tismana</hi>
                        </ref>, așezat la poalele munților, între două vâlcele, de-o parte și de alta a râului Tismana. Stârniți de clingătul zurgălăilor, copiii aleargă de pretutindeni, se urcă pe garduri, zburdalnici, veseli, gălăgioși. Câinii își amestecă lătratul în chiotele lor. Din sat ieșim într-o pajiște frumoasă, așternută pe-o vale care se îngustează din ce în ce. În fund se deschide înaintea noastră ca o poartă în tainica și întunecata domnie a codrului. Prin spintecătura aceasta a munților, drumul, șerpuind pe marginea râului Tismana, se adâncește într-un desiș de castani seculari. Umbra ne învăluie din toate părțile. Un dulce miros de fâneață plutește în aerul răcoros. În liniștea sfântă a codrului, în măreția și sălbătăcia acestor locuri, șopotul somnoros al apei, ușoara clătinare a frunzelor, stropii de lumină ce picură din strașina de ramuri, toate te farmecă; inima-ți bate de-un fior neînțeles, ca și cum ai fi intrat într-o lume de închipuiri, de basme. La o cotitură a drumului, crengile se desfac — o ferestruie se deschide-n păretele de verdeață, din fund răsare, peste vârfurile copacilor, un turn înalt și galben. De-abia l-ai zărit însă — și bolta de ramuri se-nchide din nou. Dintr-acolo s-aude tot mai tare, tot mai aproape un vuiet ca de moară, ș-un răpăit, un plesnet de apă care cade pe lespezi. Deodată, ca la un semn, perdeaua de arbori se dă la o parte sus, pe vârful unei stânci fioroase, îți apare, în toată fantastica ei măreție, <ref target="https://ro.wikipedia.org/wiki/Mănăstirea_Tismana">
                           <hi rend="color(#663366)">mănăstirea Tismana</hi>
                        </ref>, cu zidurile ei îndrăznețe, cu turnurile ei înalte de castel din timpurile vechi. Te uiți înmărmurit, ca la o minune, și nu știi bine de-i aieve, ori e-n vis, când iată că o nouă priveliște te cheamă: torentul <ref target="https://ro.wikipedia.org/wiki/Râul_Gurnia">
                           <hi rend="color(#663366)">Gurniei</hi>
                        </ref>, repezit de sus, de sub talpa mânăstirii, s-aruncă vâjâind și cade de la o înălțime amețitoare peste-o grămadă de stânci dărâmate, unde sulul de apă se sparge și se preface într-o spumă fumurie, pe care-o ia ș-o duce-n undele-i repezi râul Tismana. </p>
                     <p>Drumul ocolește-n larg ca să facă urcușul lin. Trecem un podeț și suim pe-un tăpșan, între două ziduri vechi, dărăpănate. În poarta mânăstirii ne iese-nainte „piticul Tismanei”, un călugăr mic, spân, cu fața zbârcită ca un hrib, o mogâldeață de om, cu glas de copil, cu ochi și mișcări de maimuță. Arătarea aceasta ciudată se potrivește de minune cu sălbătăcia locului în care ne aflăm. Intrăm, pe sub bolta înaltei clopotniți, în curtea largă, tăcută, a frumoasei mânăstiri. În mijloc e biserica, plină de scule și odoare vechi; pe ușile-i de stejar sunt săpate cu multă măiestrie iconițe și înflorituri migăloase, fine ca o horbotă. În stânga, spre săritoarea Gurniei, senșiră, de-a lungul zidului împrejmuitor, încăperile stareției, și chiliile cu două rânduri, în fund — arhondaricul. Aripa dreaptă e un morman de ruini arse, acoperite de bălării. Patru turnuri înalte, cu ferestrui înguste, străjuiesc, din cele patru colțuri ale curții, liniștita și măreața lavră, ridicată aci, în locul acesta ascuns, acum șase sute de ani, de <ref target="https://ro.wikipedia.org/wiki/Nicodim_de_la_Tismana">
                           <hi rend="color(#663366)">părintele Nicodim</hi>
                        </ref>, cu ajutorul milostivilor <ref target="https://ro.wikipedia.org/wiki/Familia_dinastică_a_Basarabilor">
                           <hi rend="color(#663366)">Basarabi</hi>
                        </ref> de pe acele vremuri. Spre miazăzi vederea e astupată de-o stâncă uriașă, în al cărei părete drept se văd două spărturi negre, tăiate în chip de ferestre la o înălțime fioroasă deasupra peșterii, din care iese urlând șuvoiul <ref target="https://ro.wikipedia.org/wiki/Râul_Gurnia">
                           <hi rend="color(#663366)">Gurniei</hi>
                        </ref> și trece printr-un canal pe dedesubtul mânăstirii. „Acolo sus, îmi spune piticul c-un glas pițigăiat ce n-are nimic din glasul omenesc, în chilioara aceea scobită-n piatră se retrăgea sfântul Nicodim, și zile, săptămâni întregi se ruga în taină la Dumnezeu pentru păcatele oamenilor. El a venit de peste Dunăre, trimis încoace de-un înger care i s-a arătat în vis și i-a spus și locul anume unde să ridice mânăstirea. Ș-a umblat, ș-a rătăcit mult sfântul pân-a dat de săritoarea Gurniei. Erau ponoare pe-acolea și-ntunecime mare, sălbătăcie și desiș nestrăbătut. Și el, singur, a curățit ș-a netezit locul, și-ntâi a făcut aici în fața peșterei o bisericuță dintr-un tis bătrân, ș-a potrivit să fie pristolul chiar pe rădăcina tisului. Pentru credința lui cea mare îl dăruise Dumnezeu cu putere făcătoare de minuni. Și oricine venea, pătimaș de boală trupească ori sufletească, aici îndată-și găsea alinare, cât se lățise vâlva-n lumea-ntreagă de bunătatea și harul cel mântuitor al sfântului. Ș-a venit pe vremea aceea din depărtările <ref target="https://ro.wikipedia.org/wiki/Lumea_occidentală">
                           <hi rend="color(#663366)">Apusului</hi>
                        </ref> ș-un împărat păgân ce-i zicea Jigmond și care avea o fecioară bolnavă rău, „bântuită de duhul cel necurat”, și cum au ajuns aici, s-a șindreptat fata. Apoi, într-o zi, cică primind împăratul plocon niște purceluși, i-a dat bucătarului să-i gătească într-ascuns și să-i aducă la masă într-un blid acoperit; și vrând el să cerce puterea sfântului, i-a zis: „Blagoslovește, părinte, acești păstrăvi”. Iar sfântul blagoslovind, când s-a descoperit blidul, s-au găsit într-adevăr păstrăvi în loc de purcei. „Văd că este mare puterea ta, i-a zis împăratul, uimit, și de aceea vreau să-mi mai faci o minune: dacă vei putea trece nevătămat prin foc, să știi că eu cu toți ai mei ne vom boteza în legea ta.” Atunci sfântul cic-a poruncit de i-au adus lemne multe și vreascuri din pădure, ș-a aprins un foc mare în fața bisericii, și-mbrăcând odăjdiile preotești, a luat crucea și evanghelia, și-ncet a trecut de trei ori prin mijlocul flăcărilor. Iar când a ieșit neatins din văpăi, împăratul cu toți ai lui, spăimântați, i s-au închinat ș-au cerut grabnic taina botezului.”</p>
                  </div>
                  <div type="div4">
                     <head>Târgu-Jiu</head>
                     <p>Pe la toacă plecăm spre <ref target="https://ro.wikipedia.org/wiki/Târgu_Jiu">
                           <hi rend="color(#663366)">Târgu-Jiu</hi>
                        </ref>. Câțiva nori fumurii călătoresc încet pe bolta albastră a cerului. Șoseaua dreaptă, bătută ca-n palmă, taie întinsa câmpie ce se desfășură înaintea noastră. La răsărit se văd peste șirul de dealuri verzi <ref target="https://ro.wikipedia.org/wiki/Munții_Vâlcan">
                           <hi rend="color(#663366)">înălțimile Vulcanului</hi>
                        </ref> cari, împreunându-se pe la cheia <ref target="https://ro.wikipedia.org/wiki/Râul_Jiu">
                           <hi rend="color(#663366)">Jiului</hi>
                        </ref> cu măgurile cenușii ale <ref target="https://ro.wikipedia.org/wiki/Munții_Parâng">
                           <hi rend="color(#663366)">Parângului</hi>
                        </ref>, alcătuiesc cununa muntoasă a <ref target="https://ro.wikipedia.org/wiki/Județul_Gorj">
                           <hi rend="color(#663366)">județului Gorj</hi>
                        </ref> și granița României dinspre <ref target="https://ro.wikipedia.org/wiki/Transilvania">
                           <hi rend="color(#663366)">Transilvania</hi>
                        </ref>. După un ceas de drum pe șes deschis, intrăm într-o pădure mare și frumoasă de <ref target="https://ro.wikipedia.org/wiki/Stejar">
                           <hi rend="color(#663366)">stejari</hi>
                        </ref> seculari. Ne adâncim în ea ca-ntr-o lume tăinuită, plină de vrăji. Din desișul ramurilor se cerne întuneric. Treptat, aerul se răcorește. Crengile încep să se miște, frunzele foșnesc de vânt. Fulgere dese, orbitoare, spintecă cerul din ce în ce mai posomorât, și tunete prelungi se aud bubuind în depărtare. Când ieșim în limpeziș, vedem ploaia, ca o perdea de suliți, dreaptă și întunecoasă, viind dinspre munți și cotropind câmpiile c-un ropot de oștire îngrozitoare, năprasnică. Tunetele se-ntețesc, și peste câteva minute un adevărat potop s-abate vijelios asupra noastră. Nu mai vedem nimic. Caii aleargă îndemnați de țipetele vizitiului, speriați de răpăitul stropilor cari cad, repezi și grei, ca o grindină de gloanțe. Într-un sfert de ceas toată câmpia e o mare. Cu chiu, cu vai ajungem la <ref target="https://ro.wikipedia.org/wiki/Brădiceni,_Gorj">
                           <hi rend="color(#663366)">Brădiceni</hi>
                        </ref>, unde ne adăpostim subt umbrarul unei cârciume. Țăranii desculți, cu ițarii sumeși până deasupra genunchilor, cu brațele goale încrucișate pe piept, stau în picioare, neclintiți, și privesc cu jale la ogoarelenecate, la căpițele risipite, la snopii desfăcuți și luați de puhoaie, la munca și speranțele lor nimicite într-o clipală. Și nimeni nu scoate-o vorbă, nimeni nu se tânguie. E în liniștea aceasta a lor o măreție de eroi de prin cărți, o înțelepciune antică, înălțătoare, care mă umple de respect. Pe chipurile lor uscate e întipărită răbdarea sfântă a românului, tăria legendară a neamului acestuia oțelit în dureri, care-a văzut ș-a îndurat atâtea, că nimic nu-l mai poate îngrozi. Încerc să mă dau în vorbă cu ei. Duși pe gânduri, cu privirea pierdută-n văzduh, îmi răspund scurt și silnic. De obicei țăranul nostru vorbește puțin; nouă, mai ales, celor de la orașe, foarte cu greu își deschide inima lui largă și răbdătoare... </p>
                     <p>Pornim. Ploaia a mai contenit. Satul e pe jumătate în apă. Femei cu pruncii în brațe aleargă, țipând, de-a lungul șanțului prefăcut în gârlă, pe care plutesc împrăștiate copăi, țoale și perine luate de șivoi. </p>
                     <p>La asfințitul soarelui intrăm în Târgu-Jiu. Orașul este așezat într-o vâlcea pe marginea Jiului. Un zăvoi mare de plopi și de anini seculari umbrește malurile frumosului râu. Străzile sunt largi și drepte. E liniște ca la țară; și ce aer de bătrâni gânditori au unele case vechi, boierești, tupilate-n fundul curții, în desișul lor de arbori! </p>
                     <p>Se-nserează. Singur mă primblu prin aleile tăcute ale parcului. Unde și unde, câte un felinar clipește-n frunzișul umed. Spre miazănoapte, Munții Gorjului își crestează, pe albastrul-închis al cerului, vârfurile lor înalte, negre, neregulate. Și-n tăcerea acestei nopți de vară, freamătul plopilor, șuietul Jiului par glasuri omenești ce-mi povestesc întâmplări, amintiri dureroase din vremile de demult... Aici, în orașul acesta retras, își căutau scăparea la 1802 boierii <ref target="https://ro.wikipedia.org/wiki/Craiova">
                           <hi rend="color(#663366)">Craiovii</hi>
                        </ref>, goniți de groaza lui <ref target="https://ro.wikipedia.org/wiki/Osman_Pazvantoğlu">
                           <hi rend="color(#663366)">Pasvantoglu</hi>
                        </ref>, pașa <ref target="https://ro.wikipedia.org/wiki/Vidin">
                           <hi rend="color(#663366)">Vidinului</hi>
                        </ref>; ș-au năvălit atunci peste ei cârjalâii lui <ref target="https://ro.wikipedia.org/wiki/Manaf_Ibrahim">
                           <hi rend="color(#663366)">Manaf Ibraim</hi>
                        </ref>, după ce-au spart bâlciul <ref target="https://ro.wikipedia.org/wiki/Cleanov,_Dolj">
                           <hi rend="color(#663366)">Clanovului</hi>
                        </ref> ș-au prădat case, ș-au dat foc bisericilor, ș-au tăiat bătrâni și femei, și prunci nevinovați. Pe așa cumplite vremi s-a născut aici, în casa <ref target="https://ro.wikipedia.org/wiki/Broșteanu">
                           <hi rend="color(#663366)">logofătului Broșteanu</hi>
                        </ref>, <ref target="https://ro.wikipedia.org/wiki/George_Bibescu">
                           <hi rend="color(#663366)">George Bibescu</hi>
                        </ref>, care peste patruzeci de ani avea să fie ales domn de boierii pământeni din Obșteasca Adunare, moment însemnat în istoria noastră: de-un veac și jumătate nu se mai rostise glasul țării pentru alegerea domnului ei. </p>
                     <p>Aici amintirile istorice sunt vii, strânse cu pricepută grijă și păstrate cu sfințenie. Nicăiri n-am găsit atâta iubire de țară, atâta respect pentru trecutul neamului nostru ca-n orașul acesta liniștit, unde toate parcă te îndeamnă la gânduri frumoase și la fapte bune. Statuia lui <ref target="https://ro.wikipedia.org/wiki/Tudor_Vladimirescu">
                           <hi rend="color(#663366)">Tudor Vladimirescu</hi>
                        </ref> — așa de potrivit așezată în fața gimnaziului — această nepieritoare întrupare a vitejiei și a jertfei, este și va fi pururea cea mai minunată lecție de patriotism pentru fragedele generații ce se vor perinda pe dinaintea ei.</p>
                  </div>
                  <div type="div4">
                     <head>Pe Valea Jiului</head>
                     <p>De dimineață o luăm în sus pe șoseaua care duce, prin <ref target="https://ro.wikipedia.org/wiki/Bumbești-Jiu">
                           <hi rend="color(#663366)">Bumbești</hi>
                        </ref>, la graniță. Drumul s-așterne drept, între două rânduri de arbori, pe malul stâng al Jiului, tăind valea-mbelșugată ce pleacă de sub poalele munților și se-mpânzește spre miazăzi, netedă ca o apă. Trecem prin <ref target="https://ro.wikipedia.org/wiki/Vădeni">
                           <hi rend="color(#663366)">Vădeni</hi>
                        </ref>, sat vechi, harnic și coprins, care-și înșiră gospodăriile frumoase de o parte și de alta a șoselei. În spatele caselor vesele se-ntind livezi mari de pomi roditori; de-a lungul prispelor atârnă pe culmi velinți vărgate, cămăși înflorite, scurteici și zăvelci cusute cu fluturi. În picioare, la umbra duzilor, femei înalte, rumene la față, curat îmbrăcate, întind pe râșchitor firele galbene de borangic. Fetele nălbesc pânze mai devale între sălcii. De departe s-aude în răstimpuri țipetul ascuțit și răsunător al unui hierăstrău. Soarele, de-abia răsărit, cerne peste codrii munților ca o pulbere fină, albăstrie. Drumul, cărările, casele, copacii, toate par mai vesele și mai frumoase, gătite ca de sărbătoare, în lumina dulce a acestei dimineți senine de vară. </p>
                     <p>După două ceasuri de drum în câmp deschis printre ogoarele și fânețele spălate de ploaia de ieri, sosim în Bumbești, așezare de moșneni muncitori și cu dare de mână, sat întins și bogat, care-și desfășură livezile și viile aproape pe-ntreg plaiul Jiului și-și poartă vitele și turmele în imașuri până pe sub codrii Sadului. Aici, în coasta dinspre Jiu a Bumbeștilor, s-au descoperit, adâncite în pământ, rămășițile unei cetăți dărăpănate, de pe vremea luptelor lui <ref target="https://ro.wikipedia.org/wiki/Traian">
                           <hi rend="color(#663366)">Traian</hi>
                        </ref> cu <ref target="https://ro.wikipedia.org/wiki/Cultura_și_civilizația_dacică">
                           <hi rend="color(#663366)">dacii</hi>
                        </ref>. Ceva mai sus, dincolo de <ref target="https://ro.wikipedia.org/wiki/Mănăstirea_Lainici">
                           <hi rend="color(#663366)">schitul Lainici</hi>
                        </ref>, se văd urmele unor băi romane ș-ale unui drum de piatră tot de pe vremile acelea. </p>
                     <p>Cum ieșim din vatra satului, cotim la stânga și intrăm, pe spintecătura Jiului, în strâmtoarea munților. E de o frumusețe negrăită drumul acesta până sus, la <ref target="https://ro.wikipedia.org/wiki/Râul_Polatiștea">
                           <hi rend="color(#663366)">Polatiștea</hi>
                        </ref>. Nicăiri n-am văzut desfășurate cu atâta măiestrie, în același cadru, cele trei mari podoabe ale pământului — munții, pădurile și apa<lb/>— ca în trecătoarea aceasta spre <ref target="https://ro.wikipedia.org/wiki/Petroșani">
                           <hi rend="color(#663366)">Petroșani</hi>
                        </ref>. Șoseaua, o prispă netedă scobită-n brâul stâncos al muntelui, largă de două care și lungă de 29 de kilometri, merge șerpuind pe marginea <ref target="https://ro.wikipedia.org/wiki/Râul_Jiu">
                           <hi rend="color(#663366)">Jiului</hi>
                        </ref>, care-și taie voinicește albia-n piatră. Codrul răsună de vuietul undelor călătoare. De o parte și de alta se desfac, în felurite îndoituri, înălțimile sălbatice ale <ref target="https://ro.wikipedia.org/wiki/Munții_Carpați">
                           <hi rend="color(#663366)">Carpaților</hi>
                        </ref>, unele goale, colțuroase — prăbușituri deschise ca niște răni în mijlocul desișurilor verzi —, altele rotunde, acoperite de păduri mari, întunecoase, nestrăbătute încă de pas omenesc. Pe une locuri ne uităm cu frică-n sus la stâncile ieșite din zid, gata să se rupă și să se prăvale peste noi. Priveliști neașteptate, uimitoare, pururea altele, se dezvălesc la fiecare cotitură a drumului... Dar ce zgomot se aude-naintea noastră? Par urletele unei vijelii năprasnice, ș-amestec de glasuri, și bubuituri de tunuri. Ai crede că-i pieirea lumii. Este Jiul, puternicul Jiu, care se zbate și strigă, zugrumat între două stânci uriașe, ce vor să-i ație calea. Undele lui colcotă, sfărmate de bolovani, ș-azvârl în aer clăbuci albi, bulgări de zăpadă; curcubeie subțiri tremură în pulberea străvezie a stropilor bătuți de soare. Voinicul, frumosul râu se smulge din brațele monștrilor și pleacă hăulind devale. Iată-l tolănit într-un larg boschet de plute. Apa lui, limpede și potolită, pare-o oglindă culcată-n ramă de verdeață. Și-n tăcerea adâncă a codrului, biruitorul doarme — o ațipire de-o clipă — sub grija bătăliilor viitoare. Din când în când îi vin ajutoare; pâraie repezi, desfundate din văgăuni întunecoase, gonesc curmăturile munților, și-l caută, îl strigă de departe, și Jiul le-aude, le cheamă și le soarbe lacom în undele lui. </p>
                     <p>Uneori, păreții nalți de pe de lături se desfac, deschizând deodată ca o spărtură largă în orizont. Toată valea se umple de lumină. Privirile noastre se pierd, uimite, peste mormanele depărtate, cari se urcă mereu, fac scară la cer, încălecânduse unele pe altele. Apoi iar se lasă perdeaua, și umbra nenvăluie subt îngusta fășie de cer întinsă pe grebenii munților. </p>
                     <p>După un ceas de drum vedem deschizându-se în dreapta noastră o poiană frumoasă, în mijlocul căreia e așezat schitul Lainici — o bisericuță și câteva chilii împrejmuite cu leațuri de brad, unde-și fac mătania opt călugări bătrâni. </p>
                     <p>— Aici, la noi, e bine — îmi spune starițul — mai trece-o trăsură, mai vezi un om, mai afli ce-i pe lume; dar e un schituleț încolo, departe, pe munte, — unde-i zice la Răcoarele<lb/>— mergi patru ceasuri de-aici, și tot prin locuri rele. Acolo în sălbătăcia și pustietatea aceea, trăiesc patru schimnici în adevărata pusnicie, ca pe vremea sfinților. De cu toamnă își iau de la noi făină pentru toată iarna, că, de cum se lasă zăpada, nu mai e chip de răzbătut la ei. Stau, săracii, ș-ascultă, noaptea, cum le urlă lupii la fereastră. </p>
                     <p>E soarele-amiazi. Codrii aburesc ca după ploaie. Nesfârșite se desfășoară-n zarea înaltă încovăierile munților, cu coamele-n lumină, cu brâie de umbră pe la încheieturi. Înaintea noastră, dunga vânătă a drumului, ușor trăgănată în suiș sencolăcește pe grumajii mărețelor stânci, spărgând desișurile de fagi, și merge una cu Jiul, nedespărțit, ca și cum ar vrea să-i arate că mintea, și stăruința, și brațele omenești sunt tot așa de puternice și de străbătătoare ca și undele lui nebiruite. Nici nu știi unde să te mai uiți. Din toate părțile te cheamă priveliști cari de cari mai fantastice. Ar fi de-ajuns frumusețile și minunățiile acestei văi să le poți dișterne în larg pestentreg cuprinsul unei țări pentru ca să faci din ea una din cele mai mândre și mai fermecătoare podoabe ale pământului. </p>
                     <p>De la cotul stâncos ce-i zice „Cârligul Caprii”, mergem o bucată pe jos. Pe lespezile calde de pe marginea șoselei, șopârle aurii, culcate la soare, clipesc somnoros din ochi, ascultând șuietul adormitor al apei și cântecul privighetorilor. Deodată valea se îngustează și se-ntunecă. Doi munți înalți de piatră își apropie deasupra noastră vârfurile lor colțuroase. Între ei se deschide ca o poartă uriașă, pe subt arcadele căreia Jiul trece maiestos, sunându-și nahlapii de stânci c-un zgomot de fanfară ce ăuie prelung prin bolțile acestui castel din basme. </p>
                     <p>Ne oprim la Păiuș, la vamă. Mai sunt șapte kilometri de-aici până la graniță. E așa de îngustă valea, că pe toată distanța asta nu s-a putut găsi un loc așezat pe care să se poată zidi o casă de vamă mai aproape de hotar. După prânz înaintăm prin strâmtoarea aceasta întunecoasă, pe fundul căreia Jiul curge ca pe un jgheab scobit în stânci. Poduri frumoase, tăiate ca-n marmură, aruncă șoseaua de pe-un mal pe altul. </p>
                     <p>La graniță, Polatiștea vine limpede și grăbită dinspre răsărit, spintecând făgetul unei văi, și se azvârle-n Jiu, sub podul de piatră care leagă malurile a două țări. </p>
                     <p>Seara vameșul ne ospătează cu păstrăvi proaspeți și cu ierunci. </p>
                     <p>După masă ne primblăm pe șosea. În liniștea nopții Jiul vuiește mai tare. Mii de licurici zburători răsar din întunecimile codrului, stropesc aerul cu luminile lor albăstrii și trec în roiuri de pe un mal pe altul, țesând peste luciul apei punți străvezii de jerbii fine și tremurătoare. De departe se văd printre ramuri liniile albe ale podului așternut între două stânci, deasupra unei prăbușiri zgomotoase a Jiului. Apa lovită de muchiile stâncilor se sfarmă în bulgări sclipitori; din clocotul undelor pripite, fuioare de argint se desfac în bătaia lunei. Și toate-ți par vedenii dintr-o lume fermecată. În înălțimea zărilor munții își taie pe albastrul cerului coamele lor neregulate. Pădurile dorm în șuietul izvoarelor. Stelele clipesc, scuturând pe ape pulberea luminii lor.</p>
                  </div>
                  <div type="div4">
                     <head>Pe înălțimile Părângului</head>
                     <p>De la Păiuș până la <ref target="https://ro.wikipedia.org/wiki/Novaci">
                           <hi rend="color(#663366)">Novaci</hi>
                        </ref> facem o jumătate de zi. Șoseaua e largă, dreaptă, netedă. Mai pe toată întinderea ei, începând de la <ref target="https://ro.wikipedia.org/wiki/Bumbești-Jiu">
                           <hi rend="color(#663366)">Bumbești</hi>
                        </ref> încolo, sunt înșirați de o parte și de alta pomi roditori, cari-și apleacă drumeților crengile lor încărcate de fructe răcoritoare. Cică binefacerea aceasta se datorește unui duhovnic de la <ref target="https://ro.wikipedia.org/wiki/Polovragi,_Gorj">
                           <hi rend="color(#663366)">Polovraci</hi>
                        </ref>, care, în loc de mătănii, acatiste și zile de post pentru iertarea păcatelor, hotăra fiecărui credincios să sădească un număr de pomi pe marginea drumului mare, și vorba lui a fost lege. </p>
                     <p>Pe la prânz intrăm în Novaci — un sat lung, de nu se mai sfârșește, așezat la poalele munților, în frumoasa vale a Gilortului. Casele albe, învălite cu draniță, răsar ici-colo, prefirate pe tăpșanele cuprinse de livezi. Prin mijlocul satului trece <ref target="https://ro.wikipedia.org/wiki/Râul_Gilort">
                           <hi rend="color(#663366)">Gilortul</hi>
                        </ref>, puind în mișcare, cu undele-i harnice, mori, pive și joagăre, de-al căror vuiet răsună zăvoiul de anini, ce se-ntinde de-a lungul râului. De cu seară năimim cai, și ne pregătim merinde pentru trei zile. </p>
                     <p rend="center">* </p>
                     <p>În zori pornim. Satul rămâne-n ceață. După un ceas de drum printr-o pădure de fagi și de goruni ieșim în luminiș. Pe dealul sterp, acoperit de-o iarbă măruntă și crăpat de arșiță, caii, gâfâind sub noi, iau pripoarele în piept. Doi plăieși înalți și trupeși merg pe lângă cai. Ei calcă ușor și lin, ca și cum ar pluti. Un drumeac îngust, săpat cu multă greutate, pleacă din coasta Novacilor și urcă, șerpuind printre surpături și vârtoape mâncate de șuvoaie, până la Titvele. Aici descălecăm, după cinci ceasuri de drum, și intrăm în răcoroasa pădure de brazi ce acoperă ca o căciulă vârful țuguiat al muntelui. În mijlocul acestei păduri, străbătută de izvoare, sunt câteva case de lemn — locuinți de vară pentru iubitorii de liniște, de aer curat și de natură frumoasă. Gustăm și noi, două ceasuri, farmecul acestui colț de rai și pornim mai departe. Cum ieșim din pădure, apucăm la dreapta, și — după un ceas de suiș anevoios — ne oprim pe vârful Păpușii, munte gol și singuratic, înfipt deasupra Titvelor ca o căpățână de zahăr. De-aici, în zarea largă ce se deschide în jurul nostru, vedem limpede coamele munților cum se înșiră în depărtări: spre miazănoapte și apus ne îngrădesc piscurile pleșuve ale <ref target="https://ro.wikipedia.org/wiki/Munții_Vâlcan">
                           <hi rend="color(#663366)">Vulcanului</hi>
                        </ref>, cari pornesc din fund, din coastele <ref target="https://ro.wikipedia.org/wiki/Vârful_Oslea_,_Munții_Vâlcan">
                           <hi rend="color(#663366)">Oslii</hi>
                        </ref>, și vin, în clocotișuri, până-n spintecătura Jiului, de unde-ncep să se ridice și să se înlănțuie gheburile din ce în ce mai mari ale <ref target="https://ro.wikipedia.org/wiki/Munții_Parâng">
                           <hi rend="color(#663366)">Parângului</hi>
                        </ref>, falnicul munte acoperit odinioară de ghețuri, din a căror înceată topire i-au rămas pe zănoagele de la Găuri turme de stânci albe, rotunjite de frecarea apelor, iar printre ele, lacuri albastre și minunate căderi de izvoare, cari fac din acest munte una din cele mai frumoase podoabe ale Carpaților noștri. În fund, de la apus spre răsărit, se înșiră ca niște sentinele uriașele vârvare: Comanda Prisloapelor, Grivele, Mândra, care se ridică la o înălțime de peste 2.500 de metri, <ref target="https://ro.wikipedia.org/wiki/Vârful_Gruiu,_Munții_Parâng">
                           <hi rend="color(#663366)">Gruiu</hi>
                        </ref>, <ref target="https://ro.wikipedia.org/wiki/Vârful_Pâcleșa,_Munții_Parâng">
                           <hi rend="color(#663366)">Pâclișa</hi>
                        </ref>, Piatra Tăiată, <ref target="https://ro.wikipedia.org/wiki/Vârful_Coasta_lui_Rus,_Munții_Parâng">
                           <hi rend="color(#663366)">Coasta lui Rusu</hi>
                        </ref>. Din spatele Mohorului, grebenii Parângului se despart în două șiruri, și apucând între ei undele <ref target="https://ro.wikipedia.org/wiki/Râul_Lotru">
                           <hi rend="color(#663366)">Lotrului</hi>
                        </ref> de la obârșie, le împreună mai încolo cu ale <ref target="https://ro.wikipedia.org/wiki/Râul_Latorița">
                           <hi rend="color(#663366)">Lotriții</hi>
                        </ref> și le duc în hiolă, devale, clăbucindu-le de stânci până dincolo de <ref target="https://ro.wikipedia.org/wiki/Brezoi">
                           <hi rend="color(#663366)">Brezoiu</hi>
                        </ref>, unde Lotrul se varsă în <ref target="https://ro.wikipedia.org/wiki/Râul_Olt">
                           <hi rend="color(#663366)">Olt</hi>
                        </ref>. Numai spre miazăzi privirea scapă și se adâncește în limpezișul văilor. Pe strunga aceasta de lumină, departe, în fundul zării, vedem cuibărite la un loc câteva pete argintii, sclipitoare, ca niște cioburi de oglindă în bătaia soarelui. Acolo-i Târgu-Jiu. </p>
                     <p>Ne scoborâm pe partea ceealaltă a <ref target="https://ro.wikipedia.org/wiki/Vârful_Păpușa_(Munții_Parâng)">
                           <hi rend="color(#663366)">Păpușii</hi>
                        </ref> și scăpătăm pe-o tarniță întinsă, acoperită de o iarbă subțire, uscată și lunecoasă. </p>
                     <p>Până pe la toacă mergem tot pe locuri deschise. De jur împrejur avem măreața panoramă a munților. Unde și unde vedem turme de oi presărate pe limpezișul plaiurilor; izvoare cu sclipiri de oțel tivesc poalele codrilor. Și nici un zgomot nu s-aude; nici un fum nu se ridică în larga pustietate a zărilor. Cei doi plăieși se uită mereu la soare — ceasornicul și călăuza lor prin coclaurile acestea fără drum și fără adăpost. Ne lăsăm în vale și mergem o bucată de matcă bolovănoasă a unui pârău. Apoi facem la stânga și intrăm într-o pădure de molifți. Pădurea-i deasă și pripoarele râpoase. Ne dăm pe jos și, cu caii de frâu, urcăm, urcăm din greu pe cărările încâlcite și întunecoase, printre stânci prăbușite, peste copaci doborâți de trăsnete, lungiți în neorânduială ca niște leșuri de uriași după un război năprasnic. Începe să se-ntunece, și noi horbăcăim mereu. În desișul nemărginit ochii noștri caută cu dor o zare de lumină. Tăcerea plăieșilor ne pune pe gânduri. </p>
                     <p>— Nu ne-om fi rătăcit, nea Gheorghe...<lb/>— Aș, că doar am ajuns. De sus, de departe, s-aude un câine lătrând, apoi alții. Înaintea noastră albește, ca o ferestruie, o geană de lumină, la marginea codrului. Mai suim un dâmb și ieșim într-o poiană largă pe <ref target="https://ro.wikipedia.org/wiki/Vârful_Mohoru,_Munții_Parâng">
                           <hi rend="color(#663366)">vârful Mohorului</hi>
                        </ref>, unde ne adăpostim pe noapte la stâna lui Iordache.</p>
                  </div>
                  <div type="div4">
                     <head>Pe coama Mohorului</head>
                     <p>Se crapă de ziuă. Bacii își pregătesc gălețile pentru mulsoare. Oile behăiesc, înghesuindu-se la strungă. Văile sunt înecate de ceață. Pădurile, vârfurile munților parcă plutesc în aer. Departe, dinspre curmătura Oltețului slomnește pe poalele cerului lumina albă a zorilor, și norii arginții prind a se rumeni pe margini. Într-acolo zarea se limpezește, și măgurile par dogorâte ca de bătaia unei flăcări. O geană roșie se aprinde la îngemănarea pământului cu cerul. Încet se saltă soarele, rotund și scânteietor. Negurile se risipesc. Plaiurile verzi, brobonite de rouă, par bătute cu diamante. </p>
                     <p>Încălecăm s-o luăm înainte, pe coama <ref target="https://ro.wikipedia.org/wiki/Vârful_Mohoru,_Munții_Parâng">
                           <hi rend="color(#663366)">Mohorului</hi>
                        </ref>, spre <ref target="https://ro.wikipedia.org/wiki/Vârful_Piatra_Tăiată,_Munții_Parâng">
                           <hi rend="color(#663366)">Piatra Tăiată</hi>
                        </ref>. Ca-ntr-o minunată panoramă ni se arată acum, de jur împrejur, îndoiturile Carpaților, cu crestele încununate de raze, cu văile adânci și întunecoase, spintecate de izvoare repezi și umbrite de păduri seculare. Mă uit uimit la vârfurile acestea stâncoase ce se înalță-n cer ca niște falnice turnuri de cetăți, și gândul mă duce cu sute de ani în urmă, în trecutul viforos al neamului nostru. Din câte primejdii nu ne-au scăpat pe vremuri munții și codrii aceștia! Aici, în întăriturile acestea zidite de Dumnezeu, au stat adăpostiți aproape o mie de ani strămoșii noștri, când, prin <ref target="https://ro.wikipedia.org/wiki/Lunca_Dunării">
                           <hi rend="color(#663366)">șesurile Dunării</hi>
                        </ref>, curgeau puhoaiele de barbari, când noroadele sălbatice ale <ref target="https://ro.wikipedia.org/wiki/Asia">
                           <hi rend="color(#663366)">Asiei</hi>
                        </ref> se năpusteau cu duiumul, împingându-se unele pe altele asupra <ref target="https://ro.wikipedia.org/wiki/Europa">
                           <hi rend="color(#663366)">Europei</hi>
                        </ref>, jăfuind orașele și pustiind pământul pe unde treceau. În munții aceștia s-a închegat tăria și unitatea neamului românesc. Ei au fost ocrotirea și scăparea noastră în zilele de groază, cetatea sfântă în care s-au păstrat așa de curate credințele, și limba, și datinile poporului nostru. În locurile acestea tăinuite, pe veci îngrădite de străjile Carpaților, plutesc umbrele strămoșilor noștri de-nainte de descălecătoare. Aici, în șoptitul izvoarelor și în freamătul codrilor, a răsunat pentru întâia oară frumoasa noastră doină, și nu e pârău, nici plai de care să nu fie legată o amintire scumpă sufletului nostru, nu e vârf de munte, în tot cuprinsul acesta, care să nu-și aibă povestea și cântecul lui. </p>
                     <p>Mai târziu, după ce-au contenit năvălirile și s-au scoborât ai noștri iar la șesuri, de câte ori o primejdie mare ne-a amenințat, munții ne-au chemat în adăposturile lor, și vai de dușmanul care ne-a urmărit în întăriturile cetății noastre! Când <ref target="https://ro.wikipedia.org/wiki/Carol_Robert_de_Anjou">
                           <hi rend="color(#663366)">Carol Robert</hi>
                        </ref>, trufașul rege al <ref target="https://ro.wikipedia.org/wiki/Ungaria">
                           <hi rend="color(#663366)">Ungariei</hi>
                        </ref>, și-a împins oștile în câmpiile <ref target="https://ro.wikipedia.org/wiki/Oltenia">
                           <hi rend="color(#663366)">Olteniei</hi>
                        </ref> și, la sfatul de pace al blândului nostru voievod <ref target="https://ro.wikipedia.org/wiki/Nicolae_Alexandru">
                           <hi rend="color(#663366)">Alexandru Basarab</hi>
                        </ref>, i-a răspuns semeț că „el e păstorul oilor sale și-l va scoate de barbă din vizuina lui”, românii îl atraseră cu încetul într-o vale strâmtă și întunecoasă din munții Gorjului, și deodată, ca prin farmec, cu bubuiri asurzitoare, stâncile începură a se rostogoli din înălțimi, și toată falnica lui oaste, învălmășită și zdrobită sub grindina de bolovani, pieri în fundul acelei râpi. Și-n sutele de ani cari-au mai curs de atunci, câte n-au văzut, Doamne, munții aceștia, de câte ori n-au răsunat codrii și văile acestea de buciumul vitejilor noștri plăieși!</p>
                  </div>
                  <div type="div4">
                     <head>În Novaci</head>
                     <p>Suntem la <ref target="https://ro.wikipedia.org/wiki/Vârful_Piatra_Tăiată,_Munții_Parâng">
                           <hi rend="color(#663366)">Piatra Tăiată</hi>
                        </ref>, la o înălțime de peste 2.200 de metri. În depărtare, munții rotunzi se văd ca niște mușuroaie, pe ei pădurile de brazi par pete de cerneală. Un vânt rece, cu lapoviță, bate dinspre miazănoapte și culcă pe jnepi palele albe de nori. Și cum se schimbă de răpede vremea! Aci e soare, aci se-ntunecă. Se războiesc stihiile ca-n zilele babei. Tăcerea și pustietatea în care ne aflăm, văile prăpăstioase prin cari am trecut, priveliștile uimitoare ș-atât de felurite ce ne-au lunecat pe dinaintea ochilor fac să ni se pară foarte depărtată lumea din care am plecat, ș-un sentiment de neliniște, de grijă, pare că-nvăluie dorul și nerăbdarea noastră de a ne vedea mai curând în Novaci. </p>
                     <p>Ne lăsăm devale pe făgașele puhoaielor, și după vro două ceasuri de scoborâș prin ponoare și desișuri, ce păreau că nu mai au sfârșit, sosim la obârșia <ref target="https://ro.wikipedia.org/wiki/Râul_Gilort">
                           <hi rend="color(#663366)">Gilortului</hi>
                        </ref>, sub Coasta Pietroasă, ș-o luăm oblu printre stânci pe matca prăpăstioasă a râului. </p>
                     <p>Seara, târziu, ajungem osteniți în <ref target="https://ro.wikipedia.org/wiki/Novaci">
                           <hi rend="color(#663366)">Novaci</hi>
                        </ref>. A doua zi, duminică, e horă mare la cârciuma din mijlocul satului. Ce chipuri rumene și frumoase au novăcenii, și ce curat se poartă, și câtă cuviință e în vorba, în privirea, în mișcările lor! Pe aici n-au putut răzbate nici dresurile, nici stămburile orașelor. Cămășile albe, cusute cu arnici și cu fluturi, maramele-nvârstate de borangic, scurteicile-nflorite și sumăieșele cu ciucuri, vâlnicele de lână negre, vărgate cu roșu, betele-nguste, cusute cu mărgele, ițarii de dimie albă<lb/>— toate sunt țesute și lucrate-n casă. Și ce bine-l prinde pe român portul acesta al lui, așa de curat, așa de simplu și de frumos! </p>
                     <p>Nevestele se piaptănă cu conci și se-mbrobodesc cu ștergare lungi. De obicei ele nu joacă, ci stau deoparte, în picioare, și privesc. Fetele-și împletesc în cozi panglicuțe și flori de câmp, la gât poartă șiraguri de mărgele colorate, și la brâu busuioc — floarea dragostei. </p>
                     <p>În picioare, doi țărani tineri, novăceni, zic unul din scripcă și altul din cobză. În jurul lor, în roată largă, se mișcă încet, în dulce legănare, strămoșasca horă, joc potolit, tacticos, în care se prind și oamenii mai în vârstă, uneori moși cu barba albă, ca să-și mai aduc-aminte de când erau și ei tineri. La țară hora e temeiul jocului. Ea înfățișează, în închipuirea poporului, ca și în cântecele poeților, împăcarea, frăția, unirea tuturora într-un singur cuget, — e veche, de la întemeierea neamului nostru, ș-aceeași a rămas în toate părțile locuite de români. Celelalte jocuri (brâul, sârba, căzăceasca, țâitura, joiana, bătuta, învârtita, ca la Breaza ș. a.) se mai amestecă, se mai schimbă după locuri. Unele sunt vijelioase, cu mișcări repezi și smâncite, cu încleștări de brațe și-nvârtejiri amețitoare, ce parc-ar da să-nchipuie o luptă, o răpire, o rupere de fugă. </p>
                     <p>Un farmec deosebit au „chiotele” sau „strigătele” pe care le rostesc, în tactul jocului, cu glas trăgănat, jumătate vorbă, jumătate cântec, flăcăii cei mai deștepți din sat. </p>
                     <p>Aici, la joc, își spun tare dorul și păsul inimii lor, în versuri scurte, făcute sau numai potrivite de ei, duioase și gingașe, pentr-o logodnică iubită: </p>
                     <p>“Sucă-mi-te, suveicuță,</p>
                     <p>Dacă știi că-mi ești drăguță;</p>
                     <p>Sucă-mi-te, suveicea,</p>
                     <p>Dacă știi că ești a mea;</p>
                     <p>Și te sucă-ntr-un picior</p>
                     <p>Dacă știi toarce fuior,</p>
                     <p>Și te sucă-ntr-amândouă</p>
                     <p>De știi țese pânză nouă!”</p>
                     <p>glumețe și pilduitoare în pofida fetelor cari n-au rost la treabă: </p>
                     <p>“Fetele dintre Vâlcele</p>
                     <p>Spală iile-n ulcele,</p>
                     <p>Și le-ntinde pe zăbrele,</p>
                     <p>Și latră câinii la ele.</p>
                     <p>Le ridică mai în sus —</p>
                     <p>Latră câinii ca la urs.”</p>
                     <p>înțepătoare și fără îndurare cu cele cari se țin numai de petreceri și nu-și văd de casă: </p>
                     <p>“La argea nu știu să țes,</p>
                     <p>La horă mă-ndes, mă-ndes!”</p>
                     <p>sau:</p>
                     <p>“La drăguța jucăușă</p>
                     <p>Stă gunoiul după ușă;</p>
                     <p>La drăguța-n joc voinică</p>
                     <p>Spală oala tu, pisică!”</p>
                  </div>
                  <div type="div4">
                     <head>Mânăstirea și Peștera Polovraci</head>
                     <p>Pe la toacă plecăm spre <ref target="https://ro.wikipedia.org/wiki/Polovragi,_Gorj">
                           <hi rend="color(#663366)">Polovraci</hi>
                        </ref>, peste dealurile ce se culcă pe lângă poalele munților. Vremea-i frumoasă și drumul bun. După vrun ceas de urcușuri și scoborișuri, printre porumbiști, dăm în satul <ref target="https://ro.wikipedia.org/wiki/Baia_de_Fier,_Gorj">
                           <hi rend="color(#663366)">Baia-de-Fier</hi>
                        </ref>, așezat pe-o costișă clisoasă, spartă de gropniți — băi din cari se scotea odinioară fier pentru trebuințele țării. De-aici ne lăsăm în valea adâncă a <ref target="https://ro.wikipedia.org/wiki/Râul_Olteț,_Olt_(Olt)">
                           <hi rend="color(#663366)">Oltețului</hi>
                        </ref> și mergem puțin în sus, pe matcă. Râul curge repede și zgomotos printr-o rariște de anini subțiri și zvelți, ale căror ramuri se-ndoaie ș-acopăr drumul cu bolți de frunziș. Trecem prin vad și urcăm pieziș malul înalt și râpos din stânga. Deasupra ieșim într-un șes larg și neted pe care e așezat satul Polovraci. <ref target="https://ro.wikipedia.org/wiki/Mănăstirea_Polovragi">
                           <hi rend="color(#663366)">Mânăstirea</hi>
                        </ref>, unde ne găzduim pe noapte, e retrasă mai în fund, într-o margine de crâng, la ieșirea Oltețului din munți. Un zid vechi de piatră amestecată cu cărămidă împrejmuiește acest adăpost liniștit, în care pusnicesc șapte călugări. O curte îngustă, acoperită de iarbă, în mijloc bisericuța, zidită la 1704 de jupân Danciu Părăianu; în tindă, pe peretele din față e zugrăvit iadul — spaima păcătoșilor; lângă ușă, pe ușorul din dreapta, stă scris cu slove vechi de mâna lui <ref target="https://ro.wikipedia.org/wiki/Tudor_Vladimirescu">
                           <hi rend="color(#663366)">Tudor Vladimirescu</hi>
                        </ref>: „Am venit și eu, robul lui Dumnezeu, la această sfântă și dumnezeiască mânăstire pe vremea de la 821 maiu 28 în zilele lui <ref target="https://ro.wikipedia.org/wiki/Alexandru_Vodă_Ipsilanti">
                           <hi rend="color(#663366)">Alexandru Ipsilant</hi>
                        </ref> V. V. Sluger Vladimirescu”. De jur împrejur, chilii vechi, joase<lb/>— unele părăsite și dărăpănate; aripa dinspre Olteț, mai înaltă, mai arătoasă, își înșiră în lungul pridvorului odăile arhondaricului și ale stareției, ale căror ferestre mici privesc ca niște ochi bătrânești la cei doi molifți înalți și falnici din fața bisericii: puternici și nepăsători de anii cari trec, ei își ridică în slăvi bogata lor podoabă de cetini pururea verzi, pe când în jurul lor toate se învechesc și se părăduiesc. </p>
                     <p>A doua zi de dimineață plecăm la <ref target="https://ro.wikipedia.org/wiki/Peștera_Polovragi">
                           <hi rend="color(#663366)">Peșteră</hi>
                        </ref>. Mergem din vatra mânăstirei ca o jumătate de ceas în sus, pe spintecătura Oltețului. O cărăruie sucită ne duce prin crăpăturile peretelui din stânga; ne urcăm pe brâie înguste de piatră, pe margini de prăpăstii, pe unde de-abia trecem agățându-ne uneori cu mâinile de colțurile stâncilor; jos, sub noi, la adâncimi amețitoare, urlă vâltorile Oltețului. Intrarea peșterei e largă și se aseamănă cu tinda unei biserici mari, scobită-n piatră. Călugărul care ne însoțește aprinde-o lumânare de ceară și pășește încet-naintea noastră. La slaba lumină ce joacă pe pereții umezi și întunecoși ai peșterii vedem o bogăție uimitoare de stalactite și stalagmite — ciucuri mari de piatră atârnați de tavan, ca niște țurțuri de gheață, gata să se împreune cu alții ce cresc de jos în sus — plăzmuirea minunată a picăturii de apă care, strecurându-se prin steiuri, în mii și mii de ani de stăruință, cioplește stâncile, topește piatra și face din ea ce vrea. Înaintăm mai bine de o jumătate de ceas în uriașa hrubă, ale cărei bolți răsună fioros de pașii și de glasurile noastre și de pe ai cărei pereți întunecoși par gata să se desprindă tot felul de vedenii fantastice: balauri încolăciți pe stânci năruite, trupuri trunchiate, brațe întinse-n întuneric, animale diforme, monștri ce te privesc amenințător din firidele lor negre, chipuri omenești învălite-n zăbranice de piatră. </p>
                     <p>— Mai ține mult așa, părinte?<lb/>— Ehei, domnișorilor, zile-ntregi să mergem, și nu-i dăm de capăt. Am auzit și eu din vechi că sparge pe dedesubt două șiruri de munți și răspunde tocmai în <ref target="https://ro.wikipedia.org/wiki/Transilvania">
                           <hi rend="color(#663366)">Transilvania</hi>
                        </ref>. </p>
                     <p>Gândul că ne-am putea rătăci, c-am putea rămânea fără pic de lumină în boștura aceasta umedă și fioroasă, ne taie pofta de a merge mai departe. </p>
                     <p>Și lung, îngrijitor de lung ni se pare drumul la întoarcere. Călugărul ne spune că-n vechime a fost aici capiștea păgânilor, și — ca și cum le-ar fi văzut aievea — ne povestește cum a trăit în tainița asta <ref target="https://ro.wikipedia.org/wiki/Zalmoxis">
                           <hi rend="color(#663366)">Zamolxe</hi>
                        </ref>, zeul <ref target="https://ro.wikipedia.org/wiki/Daci">
                           <hi rend="color(#663366)">dacilor</hi>
                        </ref>, cum o dată din bătrân s-a făcut tânăr ș-a mers de-a îmbărbătat poporul la luptă, cum, în sfârșit, după ce-au răzbătut pe-aici <ref target="https://ro.wikipedia.org/wiki/Roman_(cetățean)">
                           <hi rend="color(#663366)">romanii</hi>
                        </ref> și s-au măsurat viteaz cu viteaz, ș-a văzut el prăpădul și risipa norodului lui, de jalea înfrângerii a închis ochii și s-a făcut duh, și-n clipa aceea s-a dezlegat, așa, din senin, o vijelie cumplită, și s-au răscolit stihiile toate, cât, din învălmășagul lor, pământul s-a lămurit cu altă față, cu alte neamuri și cu alte legi, și de-atunci ne tragem noi, românii, suflet nou șinvăpăiat, trezit în zile de vifor din zăngănit de paveze și zbârnâit de săgeți... iar stropii ce se preling și picură și azi din steiurile-acestea sunt lăcrimile lui Zamolxe... </p>
                     <p>În sfârșit!... Când ne-am văzut iar la lumină, ni s-a părut c-am înviat din morți. Afară era soare. Codrii abureau. Un dulce miros de rășină îmbălsăma aerul căldicel. În vale răsuna, ca un tropot de cai, goana năprasnică a Oltețului. Sus de tot, în limpezișul cerului albastru, se învârtea încet, în roate largi, tot mai largi, un vultur cu aripele întinse.</p>
                  </div>
                  <div type="div4">
                     <head>În Vâlcea</head>
                     <p>Pe la nămiezi pornim înainte pe șoseaua netedă, care taie de-a curmezișul dealurile ce se lasă din poalele <ref target="https://ro.wikipedia.org/wiki/Munții_Parâng">
                           <hi rend="color(#663366)">Parângului</hi>
                        </ref> și se-ntind buziș între <ref target="https://ro.wikipedia.org/wiki/Râul_Olteț,_Olt_(Olt)">
                           <hi rend="color(#663366)">Olteț</hi>
                        </ref> și <ref target="https://ro.wikipedia.org/wiki/Râul_Olt">
                           <hi rend="color(#663366)">Olt</hi>
                        </ref>până-n <ref target="https://ro.wikipedia.org/wiki/Județul_Romanați_(interbelic)">
                           <hi rend="color(#663366)">câmpiile Romanaților</hi>
                        </ref>. Văi și coline sunt înecate de soarele arzător de iuliu, și nici o abureală de vânt. Iarba și tufele prăfuite de pe marginea drumului pălesc, ca bătute de pară. În depărtare, miriștile scânteiază. Pe imașurile dezvălite, oile stau grămadă, cu botul în pământ, înghesuite una într-alta, ca să-și ție umbră. Crâmpei de nor nu se zărește, — tot cerul pare că arde deasupra noastră. Aerul tremură de zăpușală, și ochii ne dor de-atâta lumină. Într-un nor de praf, și urmăriți de o droaie de câini cari ne asurzesc, străbatem satul <ref target="https://ro.wikipedia.org/wiki/Rugetu_(Slătioara),_Vâlcea">
                           <hi rend="color(#663366)">Fometești</hi>
                        </ref>, așezat la curmătura dealului Gurguiata, în spatele muntelui Slătioara; și pe la toacă ajungem în târgușorul <ref target="https://ro.wikipedia.org/wiki/Horezu">
                           <hi rend="color(#663366)">Horez</hi>
                        </ref>, așternut pe opcina Ursanilor, cu dughenile lui mici înșirate de o parte și de alta pe-o singură uliță. Mai mergem o jumătate de ceas printre dealuri acoperite de păduri și sosim la <ref target="https://ro.wikipedia.org/wiki/Mănăstirea_Hurezi">
                           <hi rend="color(#663366)">mânăstirea Horez</hi>
                        </ref>, întemeiată de familia <ref target="https://ro.wikipedia.org/wiki/Constantin_Brâncoveanu">
                           <hi rend="color(#663366)">Brâncovenilor</hi>
                        </ref> cătră sfârșitul veacului al șaptesprezecelea. </p>
                     <p>Aici suntem în mijlocul <ref target="https://ro.wikipedia.org/wiki/Județul_Vâlcea">
                           <hi rend="color(#663366)">județului Vâlcea</hi>
                        </ref>, podoaba mândrei <ref target="https://ro.wikipedia.org/wiki/Oltenia">
                           <hi rend="color(#663366)">Oltenii</hi>
                        </ref> și unul din cele mai frumoase ținuturi ale țării. Multe și minunate lucruri are de văzut călătorul în Vâlcea. Numai când îi străbați văile ei încântătoare, umbrite de livezi, spintecate de izvoare repezi ș-acoperite de lanuri îmbelșugate, înțelegi și grija cea mare cu care-și zideau locuințile și sfânta dragoste de pământ a vechilor <ref target="https://ro.wikipedia.org/wiki/Moșneni">
                           <hi rend="color(#663366)">moșneni</hi>
                        </ref>, cari se întăreau, ca în niște cetăți, în culele lor înalte, și în zile de neliniște și de năvăliri trăgeau plugul sub șopron, zăvorau ușile de fier și s-așezau cu flintele la metereze. S-au împărțit gospodăriile de odinioară, moșiile s-au dumicat pe mulțimea gurilor, multe din averi s-au înstrăinat, și culele — <ref target="https://ro.wikipedia.org/wiki/Culă">
                           <hi rend="color(#663366)">micile castele ale Vâlcenilor</hi>
                        </ref> — s-au părăginit. Astăzi urmașul vechiului moșnean, stăpân pe-o palmă de loc — „boier încins cu tei”, își pune drobul de mămăligă-n sân și-ncalecă pe deșelate o umbră de cal; dar de supus nu-l supune nevoia, oricât de sărac ar fi, el slugă nu se bagă, și când îl întrebi de unde-i, își dă căciula pe ceafă și-ți răspunde semeț: „Sunt vâlcean”, ca și când tot județul ar fi al lui. Și are într-adevăr de ce să fie mândru. Acestei bogate fășii de pământ, ce se lasă din culmea Plătăneștilor ca o perdea lungă și grea, cu falduri largi, natura i-a dat cu amândouă mâinile din toate frumusețile și din toate comorile cu cari-i înzestrată țara românească. Pâinea și sarea — simbolul strămoșesc al îndestulării și al ospitalității patriei noastre — se găsesc în Vâlcea să saturi un popor. Pe <ref target="https://ro.wikipedia.org/wiki/Defileul_Oltului">
                           <hi rend="color(#663366)">valea Oltului</hi>
                        </ref>, de la <ref target="https://ro.wikipedia.org/wiki/Ocnele_Mari">
                           <hi rend="color(#663366)">Ocne</hi>
                        </ref>-n jos, vezi numai lanuri de grâu, fânețe și întinse ogoare de porumb. La miazăzi, chiar în pragul județului, cum vii dinspre <ref target="https://ro.wikipedia.org/wiki/Județul_Romanați_(interbelic)">
                           <hi rend="color(#663366)">Romanați</hi>
                        </ref>, ai în față dealul viilor, vestitele podgorii de la <ref target="https://ro.wikipedia.org/wiki/Drăgășani">
                           <hi rend="color(#663366)">Drăgășani</hi>
                        </ref>; păduri de nuci seculari și de pruni împodobesc colinile cât vezi cu ochii; de la gura <ref target="https://ro.wikipedia.org/wiki/Râul_Cernișoru">
                           <hi rend="color(#663366)">Cernișoarii</hi>
                        </ref> în sus, între Olteț și Olt, Vâlcea e o livadă încântătoare, cu văi străbătute de ape limpezi, cu pajiști înflorite pe sub poalele codrilor, cu sate vesele pe marginea râurilor, cu drumuri albe și netede, ce s-aștern ca niște dungi de lumină pe brâiele verzi ale dealurilor. Și bogăția aceasta de priveliști atrăgătoare, darurile și frumusețile acestui pământ binecuvântat au croit o fire mai deosebită țăranului de aici. În privirea lui deșteaptă, în portul lui îngrijit, în umbletul lui semeț, cu pieptul înainte și cu fruntea sus, în vorba lui cumpănită și dezghețată și-n felul cum te întâmpină și te ospătează în cei patru pereți ai lui are ceva din măreția blândă a naturii care-l încunjoară, din dărnicia largă a pământului pe care trăiește, din aerul curat și sănătos pe care-l respiră. De la cea dintăi vorbă, de cum își zice „bună ziua”, simți că ai de-a face c-un om de ispravă, gata să-ți dea un sfat bun, o mână de ajutor, dacă e nevoie, și asta fără socoteli negustorești, fără nici un gând de răsplată, mulțumit că i-ai adus prilej să facă și el un bine. Și câtă plăcere simți să vezi cum își iubește țăranul vâlcean toate lucrușoarele gospodăriei lui, cum caută să le înfrumusețeze, și în tot ce face să puie ceva din sufletul lui, din gustul și priceperea lui, din darul mâinilor lui meștere și răbdătoare. Mă oprisem la o casă țărănească de pe <ref target="https://ro.wikipedia.org/wiki/Râul_Cerna,_Olt">
                           <hi rend="color(#663366)">valea </hi>
                        </ref>
                        <ref target="https://ro.wikipedia.org/wiki/Râul_Cerna,_Olt">
                           <hi rend="color(#663366)">Cernei</hi>
                        </ref> și mă uitam cu drag la poarta ogrăzii — o poartă grea de stejar, lucrată toată în sculpturi migăloase, cum se lucrau în vremile vechi și bune ușile sfintelor biserici. </p>
                     <p>— De cine e făcută poarta asta așa frumoasă? întreb pe tânărul gospodar care ne ruga cu stăruință să poftim înăuntru. </p>
                     <p>— A, e de mult, a fost la casa bătrânească... e făcută de-un unchi al tatei, Ilie Rotaru-i zicea lui. </p>
                     <p>— Azi nu se mai fac lucruri de astea...<lb/>— Ba pe-aici se fac. Lucrăm și noi, așa, cât ne taie capu. Și ne-a dus în casă, și ne-a arătat un război de țesut, ș-un gherghef, ș-o furcă de tors, și multe alte scule de-ale casei, lucrate toate de mâna lui, împodobite cu tot felul de înflorituri săpate în lemn ca de cel mai iscusit meșter. </p>
                     <p>Și ce simplu, ce frumos ne spunea, zâmbind de mirarea noastră: </p>
                     <p>— Astea iarna le lucrăm, când nu prea avem ce face... Stăm la vatră și ciopârțim și noi ba una, ba alta, ca să nu ședem degeaba și ca să mai treacă ziua. Nu-i vorbă, tot atâta se toarce și c-o furcă mai așa, dar parcă-ți umblă mâna mai ușor pe-o sculă frumoasă, și nu știu cum, iese și lucru mai curat. Și pe urmă rămâne la feciori, și-și aduc și ei aminte, cum pomenim și noi, bunăoară, pe unchiu tatei. De câte ori ne uităm la poarta lui, parcă-l vedem pe el... </p>
                     <p>Grija aceasta de a-și lega viața de-un lucrișor care va rămânea pe urma lui, la care se vor uita feciorii cu drag când el nu va mai fi, această duioasă întindere de brațe a celui care se duce spre cei cari or să vie este semnul unei simțiri alese ș-al unei bunătăți largi, înălțătoare, pe care țăranul vâlcean pare c-o respiră cu aerul sănătos al văilor și al pădurilor cari-l încunjoară.</p>
                  </div>
                  <div type="div4">
                     <head>Pe Cheia Bistriței</head>
                     <p>De la <ref target="https://ro.wikipedia.org/wiki/Mănăstirea_Hurezi">
                           <hi rend="color(#663366)">mânăstirea Horez</hi>
                        </ref> în sus, locurile se sălbătăcesc, văile-s tot mai înguste și mai râpoase, dealurile acoperite de păduri se-ncolăcesc, se-ncalecă, și închid zarea din toate părțile. E așa de adâncă și de sfântă tăcerea, că înaintezi cu grijă, pare că ție frică să nu deștepți, cu zgomotul trecerii tale, cine știe ce ființi legendare adormite de mii de ani în liniștea acestor pustietăți. După vrun ceas de drum cotit prin strâmtori și desișuri întunecoase, auzi un vuiet, o gâlgâire de izvoare, ca și cum o stăvilă s-ar fi abătut deodată din calea undelor nerăbdătoare, valea se deschide, codrii se trag la o parte, o priveliște neașteptată, negrăit de mândră, se înfățișează ochilor. Sus, pe brâul muntelui din față, răsar dintre copaci turnulețele <ref target="https://ro.wikipedia.org/wiki/Mănăstirea_Arnota">
                           <hi rend="color(#663366)">mânăstirei Arnota</hi>
                        </ref>, sfânt lăcaș în care se odihnesc oasele bunului și milostivului nostru domn <ref target="https://ro.wikipedia.org/wiki/Matei_Basarab">
                           <hi rend="color(#663366)">Matei Basarab</hi>
                        </ref>. Jos, la poalele muntelui, pe malul drept al <ref target="https://ro.wikipedia.org/wiki/Râul_Bistrița,_Olt">
                           <hi rend="color(#663366)">Bistriței</hi>
                        </ref>, s-așterne o poiană de toată frumușeța, în mijlocul ei se ridică zidurile cenușii ale mânăstirei Bistrița, clădire mare, arătoasă, întemeiată acum patru sute de ani de <ref target="https://ro.wikipedia.org/wiki/Barbu_Craioveanul">
                           <hi rend="color(#663366)">Barbu Craioveanul</hi>
                        </ref>, <ref target="https://ro.wikipedia.org/wiki/Ban">
                           <hi rend="color(#663366)">ban</hi>
                        </ref> al <ref target="https://ro.wikipedia.org/wiki/Craiova">
                           <hi rend="color(#663366)">Craiovei</hi>
                        </ref>, unul din stâlpii vechei și puternicei <ref target="https://ro.wikipedia.org/wiki/Familia_Pârvuleștilor">
                           <hi rend="color(#663366)">familii a Pârvuleștilor</hi>
                        </ref>, cu care domnii de pe vremuri căutau să se-nrudească pentru mai bună pază și îngrădire a tronului. </p>
                     <p>De aici încolo nu mai poți răzbate decât cu piciorul. Chiar din spatele mânăstirii intri în cheia Bistriței, în lumea prăpăstiilor și-a vâltorilor: tot muntele e crăpat de sus și până jos, și pe fundul acestei tăieturi, între înalții păreți de piatră, s-azvârle Bistrița, vijelios bătându-și nahlapii de stânci, c-un zgomot asurzitor. În păretele din dreapta, la o înălțime amețitoare deasupra torentului, se deschide <ref target="https://ro.wikipedia.org/wiki/Peștera_Liliecilor">
                           <hi rend="color(#663366)">peștera Sfântului Grigore</hi>
                        </ref>. O potecuță cu trepte scobite în piatră te duce de-a lungul cheiei, pe sub creasta muntelui, la gura unei vizuini înguste, prin care de-abia te strecori și mergi târâș prin întuneric ca vro zece pași până dai subt o boltă înaltă care primește puțină lumină de afară prin crăpăturile păretelui din dreapta; apoi te cobori pe sfărmături de pietre în tinda peșterei, la paraclisul <ref target="https://ro.wikipedia.org/wiki/Sfântul_Grigorie_Decapolitul">
                           <hi rend="color(#663366)">sfântului Grigore</hi>
                        </ref>; de aici se despart două hrube adânci, întunecoase; una, „a liliecilor”, unde într-adevăr huzuresc acești zburători ai nopții ca în propria lor domnie, alta, „a chiliei”, care te suie prin fel de fel de cotituri la o chilioară părăsită, cu icoane șterse, cu pereții afumați, acoperiți de vechi pisanii — urmele pusnicilor cari, retrași din lume, și-au fost închis viața de bunăvoie în tainițile acestea umede și întunecoase. </p>
                     <p>Toți munții de prin părțile acestea sunt sparți și scorboroșiți de ape. Cărări înguste și primejdioase te poartă pe mărgini de prăpăstii în adâncul cărora ți-e frică să te uiți. Pe une locuri pământul sună sub picior ca o boltă. Pe sus vezi stânci uriașe scoase din zid, gata să se prăbușească. Copaci chirciți, schilozi, cu ramuri strâmbe, ies de prin crăpăturile păreților de piatră. Te crezi într-o lume dărăpănată, pustiită în urma unui mare dezastru. Doar glasul apelor zbuciumate răsună ca un bocet în tăcerea și neclintirea atâtor ruini.</p>
                  </div>
                  <div type="div4">
                     <head>Râmnicu-Vâlcii. Valea Oltului</head>
                     <p>De la obârșia <ref target="https://ro.wikipedia.org/wiki/Râul_Bistrița,_Olt">
                           <hi rend="color(#663366)">Bistriței</hi>
                        </ref>, de sub curmătura Văleanului, mergi mai bine de trei ceasuri spre răsărit, pe sub codrii ce se lasă din <ref target="https://ro.wikipedia.org/wiki/Munții_Parâng">
                           <hi rend="color(#663366)">culmea Părângului</hi>
                        </ref>, și dai de cheia Recei, în pragul căreia se deschide <ref target="https://ro.wikipedia.org/wiki/Peștera_Stogu">
                           <hi rend="color(#663366)">fantastica peșteră Stogu</hi>
                        </ref>. Te sui anevoie pe-o lungă scară de grohotiș până la intrarea ei largă, triunghiulară, din vârful căreia atârnă o stalactită de mărimea unui om aproape, podoabă uimitoare, ce pare că înadins stă spânzurată acolo ca să te vestească de ce minunății ai să vezi mai departe. Într-adevăr, de-abia faci vro douăzeci de pași în gârliciul peșterei, și te găsești înlăuntrul unei bolți uriașe, din tavanul și de pe pereții căreia atârnă mii de stalactite lucii și străvezii, candelabre, potire acoperite cu năframe de piatră, ciucuri mari și perdele horbotate, din încrețiturile cărora se preling și cad picături de apă (”lapte de piatră”) pe creștetele stalagmitelor de jos, ce cresc în felurite forme, înălțându-se spre podoabele de sus. Mai în fund găsești tidve de urși, oase risipite de cine știe câte mii de ani; pe sub păretele din dreapta, un izvor lunecă încet, cu sclipiri argintii, răsfirându-și apa limpede ca o pânză de lumină pe lespezi netede de alabastru; hrube înguste se deschid pe de lături, tainiți încâlcite se scoboară în adâncimile întunecoase ale muntelui, în cari înaintezi orbecăind, și de la o vreme pășești tot mai încet, tot mai cu grijă — temeri nedeslușite te năvălesc, începi s-asculți tăcerea pustiului, ca un copil lăsat singur în întuneric -dorul de lumina soarelui te cheamă îndărăt. </p>
                     <p>Pe sub seară scoborâm în satul <ref target="https://ro.wikipedia.org/wiki/Băile_Olănești">
                           <hi rend="color(#663366)">Olănești</hi>
                        </ref>, vestit prin băile lui de ape minerale și prin marmura care se găsește în munte. A doua zi dimineață suntem în <ref target="https://ro.wikipedia.org/wiki/Râmnicu_Vâlcea">
                           <hi rend="color(#663366)">Râmnicu-Vâlcii</hi>
                        </ref>. Orașul se urcă pe un tapșan trăgănat pe malul drept al <ref target="https://ro.wikipedia.org/wiki/Râul_Olt">
                           <hi rend="color(#663366)">Oltului</hi>
                        </ref>. Biserici multe își înalță turnurile strălucitoare dintre copaci; case vechi, tupilate sub coperișuri mari, înnegrite de ploi, par adâncite în amintirea bunelor vremuri de demult. În fund, dealul Capela îngrădește vederea spre munți; în partea dinspre miazănoapte-i <ref target="https://ro.wikipedia.org/wiki/Arhiepiscopia_Râmnicului">
                           <hi rend="color(#663366)">Episcopia</hi>
                        </ref>, așezată aici de pe la jumătatea veacului al paisprezecelea; dincolo, spre miazăzi, se-ntinde „zăvoiul” — grădina publică a orașului. Cum ieși din Râmnic pe șoseaua ce suie spre <ref target="https://ro.wikipedia.org/wiki/Râu_Vadului,_Vâlcea">
                           <hi rend="color(#663366)">Râul-Vadului</hi>
                        </ref>, vezi în stânga „<ref target="https://ro.wikipedia.org/wiki/Schitul_Cetățuia,_Râmnicu_Vâlcea">
                           <hi rend="color(#663366)">Cetățuia</hi>
                        </ref>”, un schituleț înfipt în vârful unui deal înalt și țuguiet, loc de strajă și de apărare în zilele de viforoase-nvăluiri. Aici a fost prins <ref target="https://ro.wikipedia.org/wiki/Radu_de_la_Afumați">
                           <hi rend="color(#663366)">Radu de la Afumați</hi>
                        </ref> și ucis, împreună cu fiul său, Vlad, de boierii țării răsculați sub Neagoe Vornicul și Drăgan Postelnicul la 1529. În fața Cetățuiei, de partea cealaltă a orașului, se ridică, tot așa în formă de stog, dealul Troian, pe vârful căruia <ref target="https://ro.wikipedia.org/wiki/Gheorghe_Magheru">
                           <hi rend="color(#663366)">generalul Magheru</hi>
                        </ref> își așezase tabăra de panduri gata de luptă în mișcarea de la 1848. Toată <ref target="https://ro.wikipedia.org/wiki/Defileul_Oltului">
                           <hi rend="color(#663366)">Valea Oltului</hi>
                        </ref>, această mare cetate ocrotitoare a românilor în zile de primejdie, este plină de amintiri istorice. Nu e zidire veche, ruină, movilă de pământ de care să nu fie legat un cântec, o legendă, un nume de viteaz. Pe aici au străbătut romanii în inima <ref target="https://ro.wikipedia.org/wiki/Dacia">
                           <hi rend="color(#663366)">Daciei</hi>
                        </ref>, lăsând lagăre întărite la <ref target="https://ro.wikipedia.org/wiki/Castrul_roman_Pons_Aluti">
                           <hi rend="color(#663366)">Pons Aluti</hi>
                        </ref>, la <ref target="https://ro.wikipedia.org/wiki/Buridava">
                           <hi rend="color(#663366)">Buridava</hi>
                        </ref> și la <ref target="https://ro.wikipedia.org/wiki/Castrul_roman_Praetorium_(Racovița)">
                           <hi rend="color(#663366)">Praetorium</hi>
                        </ref>. Sfinte ni-s văile și măgurile acestea, — ele au văzut aievea chipul măreț al lui <ref target="https://ro.wikipedia.org/wiki/Traian">
                           <hi rend="color(#663366)">Traian</hi>
                        </ref>, codrii lor au răsunat de tropotul cailor cari duceau la biruință pe cei mai mari și mai îndrăzneți cuceritori ai lumei; sfânt ni-i râul acesta, cu apa învolburată și cu nisip de aur, în undele lui s-au oglindit lucitoarele scuturi cu cei doi prunci care sug la lupoaică — ostașii secerători de pe columna lui Traian sunt legionarii care acum optsprezece veacuri, în drumul lor spre <ref target="https://ro.wikipedia.org/wiki/Ulpia_Traiana_Sarmizegetusa">
                           <hi rend="color(#663366)">Sarmisegetuza</hi>
                        </ref>, s-au oprit în holdele părăsite de pe Valea Oltului ș-au secerat un lan de grâu ca să-și facă provizie. </p>
                     <p>Drumul larg și neted șerpuiește pe malul drept al Oltului. Lungi s-aștern peste luncă umbrele plopilor înșirați pe marginea șoselii; sclipesc în soare ca niște bănuți de argint frunzele sălciilor aplecate pe apă, și e liniște, n-auzi decât șuietul Oltului, în aer e un miros de fân și de pădure, peste dealurile verzi ce se înșiră înaintea noastră se ridică uriaș <ref target="https://ro.wikipedia.org/wiki/Masivul_Cozia">
                           <hi rend="color(#663366)">muntele Cozia</hi>
                        </ref>, cu creștetul pleșuv în soare. După un ceas și jumătate de drum sosim în <ref target="https://ro.wikipedia.org/wiki/Călimănești">
                           <hi rend="color(#663366)">Călimănești</hi>
                        </ref>, sat cuprins și frumos așezat pe malul drept al Oltului. În marginea de sus sunt băile și marele otel, în care vara e atâta lume, și zarvă, și mișcare, că te crezi în mijlocul unui oraș. Ceva mai încolo, la zece minute cu piciorul, sunt binefăcătoarele izvoare — vestitele ape minerale de la <ref target="https://ro.wikipedia.org/wiki/Căciulata,_Vâlcea">
                           <hi rend="color(#663366)">Căciulata</hi>
                        </ref>. În fața otelului e un ostrov cu fâneață și drumuri printre copaci, în mijlocul ostrovului e o bisericuță veche, zidită de <ref target="https://ro.wikipedia.org/wiki/Neagoe_Basarab">
                           <hi rend="color(#663366)">Neagoe-voievod</hi>
                        </ref> pe la începutul veacului al șaisprezecelea. Sus, pe malul celălalt, e satul <ref target="https://ro.wikipedia.org/wiki/Jiblea_Veche,_Vâlcea">
                           <hi rend="color(#663366)">Jiblea</hi>
                        </ref>; pe acolo trece noua cale ferată, care desfundă munții și răzbate prin strunga de la <ref target="https://ro.wikipedia.org/wiki/Turnu_Roșu,_Sibiu">
                           <hi rend="color(#663366)">Turnu-Roșu</hi>
                        </ref> în <ref target="https://ro.wikipedia.org/wiki/Transilvania">
                           <hi rend="color(#663366)">Transilvania</hi>
                        </ref>. Între Jiblea și Călimănești e un pod umblător. De-aici valea începe să se mai strâmteze, codrii se lasă din înălțimi până-n matcă Oltului, șoseaua pe une locuri e scobită-n stânci. Puțin mai în sus de izvoarele Căciulatei răsar din Olt sfintele ziduri ale <ref target="https://ro.wikipedia.org/wiki/Mănăstirea_Cozia">
                           <hi rend="color(#663366)">mânăstirii Cozia</hi>
                        </ref>. Clădită de Mircea-voievod aici, în spintecătura Carpaților, această mânăstire istorică a fost nu numai un loc de retragere și de rugăciune pentru cei cuvioși, ci și o cetate de pază și de ocrotire în zile de primejdie. Vechile încăperi s-au schimbat, s-au refăcut, un turn întreg din aripa stângă s-a desprins și s-a prăbușit în apă, numai zidul deafară, în care bat valurile Oltului de mai bine de cinci sute de ani, și biserica din mijlocul curții au înfruntat puterea stricătoare a vremii. Înlăuntrul acestei biserici, cu frumoasa-i catapeteazmă ce pare o horbotă de marmură, cu păreții afumați, cu jilțuri de piatră lustruite de vechime, la puțina lumină ce străbate prin ferestrele-i înguste, nespus de triste ți-apar chipurile sfinților, ciopârțite de sulițile păgânești, -din ochii lor zgâriați pare că vezi lăcrimi curgând. Aici, subt o lespede cu slove șterse, odihnesc oasele marelui voievod <ref target="https://ro.wikipedia.org/wiki/Mircea_cel_Bătrân">
                           <hi rend="color(#663366)">Mircea</hi>
                        </ref>, și tot aici e îngropată familia lui <ref target="https://ro.wikipedia.org/wiki/Mihai_Viteazu">
                           <hi rend="color(#663366)">Mihai Viteazu</hi>
                        </ref>: maica Teofana, doamna Florica și <ref target="https://ro.wikipedia.org/wiki/Nicolae_Pătrașcu">
                           <hi rend="color(#663366)">Nicolae-vodă</hi>
                        </ref>. Un călugăr bătrân ne spune că de lângă strana din stânga altarului se face-o hrubă-n jos care merge pe subt albia Oltului și răspunde dincolo pe celălalt mal: pe-aici a scăpat Mircea-ntr-o dimineață, când au năvălit turcii pe neașteptate, de-au spart zidurile mânăstirii, au jăfuit-o și i-au dat foc, iar stânca pe care-a stat și-a ospătat bătrânul voievod în ziua aceea, o stâncă singuratică sub care urlă vâltorile Oltului, se cheamă și azi „Masa lui Mircea”. În dreptul mânăstirii, pe malul stâng, e locul numit Bivolari, unde s-au descoperit ruini de băi romane, un izvor cald și urmele unui drum vechi, ce se pierde printre stânci. Sus, pe brâul muntelui, ascuns în codru, e un metoh al Coziei, <ref target="https://ro.wikipedia.org/wiki/Mănăstirea_Turnu">
                           <hi rend="color(#663366)">schitul Turnu</hi>
                        </ref>; în apropiere, pe-o stâncă înaltă se văd părăginile unei zidiri îndrăznețe — vro strajă romană pe Olt — călugării îi zic „Turnu lui Traian”. </p>
                     <p>De la Cozia-n sus șoseaua urcă șerpuind prin spintecătura din ce în ce mai strâmtă și mai prăpăstioasă a munților. Izvoare limpezi, cu sclipiri de oțel, s-azvârl printre stânci în valurile grele, tulburi, gălbui ale mărețului Olt. Freamătă codrii de vuietul apelor. Departe, pe zările-nalte, vezi, peste pădurile posomorâte, câte-o poiană verde, bătută de soare. Drumul se dă după îndoiturile Oltului schimbând priveliștile ca într-o panoramă, așa că nici nu bagi de seamă cum trec cele cinci ore pe cari le faci cu trăsura de la Râmnic până la graniță. Cam pe la jumătatea acestui drum, cum scapeți de după un morman de stânci năruite, deodată munții se dau la o parte, o luncă veselă, luminoasă se deschide jos la poalele codrilor, vezi înainte un pod alb, mai departe drumul urcă iar și, cotind pe după o coastă, se pierde ca o dungă de fum. În stânga se desface o vale largă, cu livezi și ogoare de porumb așternute la soare. Din fundul acestei văi s-aude viind un vuiet, ca un ropot de ploaie — e <ref target="https://ro.wikipedia.org/wiki/Râul_Lotru">
                           <hi rend="color(#663366)">Lotrul</hi>
                        </ref>, vijeliosul Lotru, care, izvorând din depărtatele steiuri ale Parângului, taie de-a curmezișul partea de miazănoapte a Vâlcii, deschide plaiuri frumoase, holde neașteptate și vetre de gospodari în ascunzișurile munților, mișcă mori, pive și hierăstraie, și vine mândru să-și verse în Olt undele-i limpezi, ce parc-aduc cu ele coloarea pajiștilor, răcoarea și freamătul codrilor prin cari-au trecut. De pe podul înalt, așternut pe gura Lotrului, ne uităm cum undele verzui ale acestui râu învârstează pânză lată a Oltului, întinzând pe lângă malul din dreapta o fășie luminoasă, ca și cum apele celor două râuri împreunate n-ar vrea să se amestece. </p>
                     <p>La câteva minute de-aici, pe valea Lotrului, într-un adevărat colț de rai, e așezat satul <ref target="https://ro.wikipedia.org/wiki/Brezoi">
                           <hi rend="color(#663366)">Brezoiu</hi>
                        </ref>. Mulți orășeni iubitori de natură, de liniște și de aer curat vin să-și petreacă vara aici. În fața satului, dincolo de Lotru, se înalță ca un foișor Țurțudanul, de pe al cărui creștet pleșuv și ascuțit se deschid priveliști mărețe în depărtarea zărilor, peste spinările vinete ale munților și pe văile înnoptate de codri, pe fermecătoarele văi, prin cari șerpuiesc, luminoase, cele două râuri. În spatele Țurțudanului se văd la rând trei munți golași, trei namile de stânci ce se rotunjesc în sus ca niște turle uriașe: oamenii de pe-aici le-au dat numele sfinților Mihai, Gavril și Vasile. Tot pe Lotru, dar în fund detot, dincolo de meterezele Părângului, e <ref target="https://ro.wikipedia.org/wiki/Voineasa,_Vâlcea">
                           <hi rend="color(#663366)">Voineasa</hi>
                        </ref>, sat mare și bogat, tăinuit în mijlocul codrilor silhui, într-un luminiș adăpostit, unde iernile sunt dulci și verile răcoroase, și unde viața retrasă și tihnită a acelui cuib de români ne amintește așa de bine veacurile petrecute de strămoșii noștri în ascunzătorile Carpaților, pe când curgeau pe șesurile Dunării puhoaiele de barbari. </p>
                     <p>De la gura Lotrului în sus șoseaua se îndoaie în urcușuri trăgănate prin adânca deschizătură a Oltului, al cărui torent, rupând stăvilarele munților, aci, strâns între ziduri de stânci, gonește devale cu zgomot de vijelie, aci, întins la poalele unui codru, se odihnește molcom și srtăveziu pe largi așternuturi de nisip. Drumul nostru pe Valea Oltului se încheie la granița țării, din sus de Râul-Vadului, la strunga de la Turnu-Roșu, care, în vechime, întărită de romani, purta mărețul nume de „Poarta lui Traian”. Aici Oltul desfundă munții, spintecându-i din creștet până-n temelie, și-și deschide drum larg în văile noastre. Pe undele lui ne vin cântece duioase din <ref target="https://ro.wikipedia.org/wiki/Ardeal">
                           <hi rend="color(#663366)">Ardeal</hi>
                        </ref>, glasuri de dor din <ref target="https://ro.wikipedia.org/wiki/Țara_Bârsei">
                           <hi rend="color(#663366)">Țara Bârsei</hi>
                        </ref>, tânguitoare doine din câmpiile <ref target="https://ro.wikipedia.org/wiki/Țara_Făgărașului">
                           <hi rend="color(#663366)">Făgărașului</hi>
                        </ref>, pe undele lui ne vin amintiri sfinte din <ref target="https://ro.wikipedia.org/wiki/Avrig">
                           <hi rend="color(#663366)">Avrig</hi>
                        </ref>, din satul care ne-a dat pe cel dintâi dascăl român, pe nemuritorul <ref target="https://ro.wikipedia.org/wiki/Gheorghe_Lazăr">
                           <hi rend="color(#663366)">Gheorghe Lazăr</hi>
                        </ref>. De-aici ne uităm și cu drag, și cu durere în sus, pe albia Oltului... Dincolo de munții aceștia sunt frați de-ai noștri, ș-acolo e o parte însemnată din istoria noastră. Câte steaguri n-au fluturat pe-aici, câte oști n-au curs prin strunga aceasta în muntele și sângeroasele războaie pe cari au avut a le purta strămoșii noștri cu neamurile megieșe!</p>
                  </div>
                  <div type="div4">
                     <head>La Câineni</head>
                     <p>Ne-ntoarcem devale-n <ref target="https://ro.wikipedia.org/wiki/Comuna_Câineni,_Vâlcea">
                           <hi rend="color(#663366)">Câineni</hi>
                        </ref>, sat mare, așezat de-o parte și de alta a <ref target="https://ro.wikipedia.org/wiki/Râul_Olt">
                           <hi rend="color(#663366)">Oltului</hi>
                        </ref>ca la o fugă de cal din pragul țării. Aici e răspântia vechilor drumuri de șleau cari leagă <ref target="https://ro.wikipedia.org/wiki/O;tenia">
                           <hi rend="color(#663366)">Oltenia</hi>
                        </ref> și <ref target="https://ro.wikipedia.org/wiki/Valahia">
                           <hi rend="color(#663366)">Valahia</hi>
                        </ref> mare cu <ref target="https://ro.wikipedia.org/wiki/Transilvania">
                           <hi rend="color(#663366)">Transilvania</hi>
                        </ref>, aici e întâiul popas al chervanelor ce vin de dincolo-ncărcate cu mărfuri și umplu bătătura cârcimelor, toamna mai ales, pe vremea iarmarocului de la <ref target="https://ro.wikipedia.org/wiki/Râureni,_Vâlcea">
                           <hi rend="color(#663366)">Râureni</hi>
                        </ref>. Trecem de partea cealaltă a Oltului pe-un pod plutitor. </p>
                     <p>
                        <ref target="https://ro.wikipedia.org/wiki/Soare">
                           <hi rend="color(#663366)">Soarele</hi>
                        </ref> scapătă-n asfințit, puind cununi de aur pe creștetele codrilor. Acum, de pe țărmul stâng, în pacea amurgului, aruncăm cea din urmă privire dincolo, pe pământul Olteniei, în acea grădină frumoasă, plină de podoabe, de cântece și de legende, pe acel pământ binecuvântat în care râurile curg pe nisip de aur, munții, înveliți de codri nemăsurați, ascund în sânul lor comori necunoscute, dealurile sunt acoperite de vii și de livezi, câmpiile — de holde îmbelșugate. În Oltenia și-au înfipt romanii cele dintâi steaguri cuceritoare, și tot în Oltenia am avut cel dintâi <ref target="https://ro.wikipedia.org/wiki/Voievodat">
                           <hi rend="color(#663366)">voievodat</hi>
                        </ref>; iar la zile grele Oltenia nea dat pe <ref target="https://ro.wikipedia.org/wiki/Mihai_Viteazu">
                           <hi rend="color(#663366)">Mihai Viteazu</hi>
                        </ref>, pe frații Buzești, pe <ref target="https://ro.wikipedia.org/wiki/Tudor_Vladimirescu">
                           <hi rend="color(#663366)">Tudor Vladimirescu</hi>
                        </ref>, atâtea suflete mari, atâtea pagini frumoase și înălțătoare în istoria neamului nostru. </p>
                     <p>Închisă între <ref target="https://ro.wikipedia.org/wiki/Munții_Carpați">
                           <hi rend="color(#663366)">Carpați</hi>
                        </ref>, <ref target="https://ro.wikipedia.org/wiki/Dunărea">
                           <hi rend="color(#663366)">Dunăre</hi>
                        </ref> și Olt, partea aceasta a țării, păzită chiar de hotarele ei, a fost mai puțin bântuită de năvălirile barbarilor și mai apărată de amestecul popoarelor străine. În ea s-au păstrat neatinse și firea, și graiul, și portul românesc. Casele, livezile, drumurile în Oltenia sunt mai îngrijite decât în alte părți și oamenii sunt mai dezghețați, mai iubitori de țară, mai cu credință în <ref target="https://ro.wikipedia.org/wiki/Dumnezeu">
                           <hi rend="color(#663366)">Dumnezeu</hi>
                        </ref>. Pe marginea șoselelor, pe la fântâni și pe la răspântii, adesea vezi cruci zugrăvite, icoane așezate prin copaci, sfinte semne de credință, cari amintesc că pretutindeni e casa Domnului — în fața lor drumețul se oprește, își ia căciula în mâna stângă, își pleacă fruntea cu evlavie și se închină. </p>
                     <p>Păstor în munți, plutaș pe Olt, plugar la câmp, sau precupeț la târg, băștinașul mândrei Oltenii e pretutindenea „cruce de voinic”, român deștept și vrednic, făcut să ție piept nevoilor, pururea semeț, încrezător în el, gata să lupte morțiș pentru ceea ce i s-o părea lui că-i sfânta dreptate, — în firea lui aprigă și zvăpăiată, în pornirea lui caldă la visuri mari și la fapte îndrăznețe are ceva din popa Farcaș, și ceva din banul Mărăcine. Tinerețea aceasta înflăcărată, prisosul acesta de viață au făcut să se zică despre olteni că au „douăzeci și patru de măsele”.</p>
                  </div>
                  <div type="div4">
                     <head>Pe Argeș. Curtea-de-Argeș</head>
                     <p>De mânecate pornim călări din <ref target="https://ro.wikipedia.org/wiki/Comuna_Câineni,_Vâlcea">
                           <hi rend="color(#663366)">Câineni</hi>
                        </ref> pe drumul neted ce se lasă, șerpuind printre colinele plaiului <ref target="https://ro.wikipedia.org/wiki/Țara_Loviștei">
                           <hi rend="color(#663366)">Loviștea</hi>
                        </ref>, în valea mândră și bogată a <ref target="https://ro.wikipedia.org/wiki/Râul_Topolog,_Olt">
                           <hi rend="color(#663366)">Topologului</hi>
                        </ref>. Trecem prin șirul de sate ce-și aștern livezile și holdele pe poalele trăgănate ale <ref target="https://ro.wikipedia.org/wiki/Masivul_Cozia">
                           <hi rend="color(#663366)">muntelui Cozia</hi>
                        </ref>, și pe la amiază scoborâm în <ref target="https://ro.wikipedia.org/wiki/Sălătrucel,_Vâlcea">
                           <hi rend="color(#663366)">Sălătruc</hi>
                        </ref>, sat de cherestigii și drăniceri, așezat între păduri de brad pe apa Topologului, ce izvorăște de sub pripoarele <ref target="https://ro.wikipedia.org/wiki/Munții_Făgărașului">
                           <hi rend="color(#663366)">Făgărașului</hi>
                        </ref>, taie-n lung toată partea muntoasă a <ref target="https://ro.wikipedia.org/wiki/Județul_Argeș">
                           <hi rend="color(#663366)">județului Argeș</hi>
                        </ref>până-n măgurile <ref target="https://ro.wikipedia.org/wiki/Pleșoiu_(Livezi),_Vâlcea">
                           <hi rend="color(#663366)">Pleșoiului</hi>
                        </ref> și se varsă în Olt, puțin mai sus de gura <ref target="https://ro.wikipedia.org/wiki/Râul_Luncavăț">
                           <hi rend="color(#663366)">Luncavățului</hi>
                        </ref>. Pe valea asta, în satul <ref target="https://ro.wikipedia.org/wiki/Bălcești">
                           <hi rend="color(#663366)">Bălcești</hi>
                        </ref>, s-a născut, acum optzeci de ani, <ref target="https://ro.wikipedia.org/wiki/Nicolae_Bălcescu">
                           <hi rend="color(#663366)">Nicolae Bălcescu</hi>
                        </ref>, unul din cei mai mari scriitori ai noștri, înflăcăratul patriot de la '48 și neîntrecutul povestitor al celor mai glorioase zile din viața neamului nostru. </p>
                     <p>De la Sălătruc lăsăm drumul mare ș-o luăm oblu, pe cărări de codru și pe scursuri de puhoaie, peste culmea Comarnicului, care se desface din <ref target="https://ro.wikipedia.org/wiki/ârful_Moldoveanu,_Munții_Făgăraș">
                           <hi rend="color(#663366)">muntele Negoiu</hi>
                        </ref>, cel mai înalt vârf al <ref target="https://ro.wikipedia.org/wiki/Munții_Carpați">
                           <hi rend="color(#663366)">Carpaților</hi>
                        </ref> noștri (2.547 m), și-și întinde spinarea ca un zid despărțitor între cele două văi frumoase și rodnice ale acestui județ: valea Topologului și <ref target="https://ro.wikipedia.org/wiki/Râul_Argeș">
                           <hi rend="color(#663366)">valea Argeșului</hi>
                        </ref>. Pe la toacă sosim în satul <ref target="https://ro.wikipedia.org/wiki/Căpățânenii_Pământeni,_Argeș">
                           <hi rend="color(#663366)">Căpățineni</hi>
                        </ref>. O dulce boare adie dinspre miazănoapte. Câțiva nori albi își lunecă umbrele pe desișul verde al codrilor. Freamătă valea de vuietul morilor și-al hierăstraielor. În apropierea acestui sat, între doi munți păduroși, pe vârful unei stânci uriașe deasupra râului Argeș, stă singuratică, pustie și dărăpănată „Cetatea lui <ref target="https://ro.wikipedia.org/wiki/Vlad_Țepeș">
                           <hi rend="color(#663366)">Vlad Țepeș</hi>
                        </ref>”, la zidurile căreia se zice c-au muncit, ca salahori, boierii târgovișteni, răzvrătiți împotriva cruntului domn. Tot pe valea asta, puțin mai jos, în dreptul satului <ref target="https://ro.wikipedia.org/wiki/Poenari,_Vâlcea">
                           <hi rend="color(#663366)">Poenarii</hi>
                        </ref>, se văd dărâmăturile palatului domnesc zidit de Țepeș-vodă cu aceiași salahori. Pe vremile acelea de bântuire și de jaf, aici, în locurile acestea depărtate și sălbatice, în ascunzătorile acestea păzite de întunecoasa desime a codrilor, își închidea vajnicul voievod soția și averile, iar el se lăsa cu oastea la câmp și sta vitejește în calea vrăjmașilor ce ne călcau hotarele. </p>
                     <p>În amurgit sosim la <ref target="https://ro.wikipedia.org/wiki/Curtea_de_Argeș">
                           <hi rend="color(#663366)">Curtea-de-Argeș</hi>
                        </ref>. Cine-ar mai zice azi că acest orășel retras, liniștit, cu căsuțele lui joase, împrăștiate pe coasta unui deal, a fost odinioară capitala țării! Nimic -nici măcar ruinele nu i-au mai rămas din vechea-i mărime. În jurul Bisericii Domnești, unde se odihnesc oasele primului nostru voievod, <ref target="https://ro.wikipedia.org/wiki/Radu_Negru">
                           <hi rend="color(#663366)">Radu Negru</hi>
                        </ref>, de-abia se mai văd din bălării urmele vechiului palat al <ref target="https://ro.wikipedia.org/wiki/Nicolae_Basarab_(1113–1128)">
                           <hi rend="color(#663366)">Basarabilor</hi>
                        </ref>. Și, totuși, călătorii din toate părțile lumii se abat cu drag prin părțile acestea. Ei vin să vadă minunata zidire care întrupează visul voievodului-artist de-acum patru sute de ani. În mijlocul unei lunci, ce se așterne puțin mai în sus pe malul stâng al Argeșului, la poalele Carpaților, ca din vrăjirea unor basme, răsare uimitor de frumoasă, cu turlele ei zvelte aurite, încinsă de brâie albe sculptate în piatră, strălucitoare ca un juvaier, mândra biserică a Curții-de-Argeș. Ridicată pe la începutul veacului al șaisprezecelea de înțeleptul și cuviosul domn <ref target="https://ro.wikipedia.org/wiki/Neagoe_Basarab">
                           <hi rend="color(#663366)">Neagoe Basarab</hi>
                        </ref>, stricată apoi de vreme, de foc și de cutremure, ea a fost din nou întemeiată și împodobită după vechile-i izvoade în zilele gloriosului nostru rege <ref target="https://ro.wikipedia.org/wiki/Carol_I_al_României">
                           <hi rend="color(#663366)">Carol</hi>
                        </ref>. Zidită toată în piatră, îmbrăcată ca într-o rețea de sculpturi migălite cu o rară măiestrie, clădirea întreagă pare c-ar fi dintr-o singură bucată, și, ori din ce parte-o privești, îți înfățișează o desăvârșită armonie de linii și de proporții. E fără îndoială una din cele mai frumoase biserici ale Răsăritului creștin. Vechea legendă spune că <ref target="https://ro.wikipedia.org/wiki/Meșterul_Manole">
                           <hi rend="color(#663366)">meșterul Manole</hi>
                        </ref>, pentru ca s-o poată isprăvi, a trebuit să-ngroape de vie în zidurile ei pe buna și scumpa lui soție, vrând înțelepciunea poporului să ne arate cu aceasta câtă jertfă și tărie de suflet se cere unui om ca să poată duce până la sfârșit o așa de grea, o așa de măreață și de minunată lucrare. În fața bisericii, pe partea cealaltă a drumului, e vestita și binecuvântata cișmea, numită „Fântâna lui Manole”. </p>
                     <p>Puțin mai la deal, în marginea luncii, e așezat palatul episcopiei de Argeș, reînnoit o dată cu biserica. De la una din ferestrele acestui palat îmi las privirea-n jos, pe valea adormită sub farmecul lunei. Noaptea e limpede și răcoroasă. Peste toate domnește o liniște care te-ndeamnă la visuri. Numai Argeșul, călător fără odihnă, trece hăulind pe spintecătura văilor, și undele lui vorbesc întruna, când mai tare, când mai încet. Vorbesc undele lui de măreția și frumsețile Negoiului, din coapsa căruia au izvorât, de codrii lui deși, adânci, nestrăbătuți, unde fiarele șed fără frică tolănite-n luminișuri ș-ascultă ca omul cântecul privighetorilor, unde mușchiul e moale ca perna de puf, și izvoarele, albe ca spuma laptelui, și brazii așa de-nalți, că-ți cade căciula din cap când stai să te uiți în vârful lor. Vorbesc undele Argeșului de strășnicia stâncilor de la Chei, pe care le-au biruit și le-au lăsat în urmă ca pe niște cetăți dărăpănate, vorbesc de comorile pământului acestuia îngrășat cu sângele atâtor viteji, de mândrețea plaiurilor, de rodnicia pășunilor și holdelor pe cari le scaldă, de turmele pe cari le-au adăpat, de chiotele ciobanilor și de tânguirea dulce-a doinelor, pe cari le-au ascultat cu drag în lunga și zbuciumata lor călătorie. Trece bătrânul Argeș devale, îndoindu-și albia spre răsărit, pe lângă orașul <ref target="https://ro.wikipedia.org/wiki/Pitești">
                           <hi rend="color(#663366)">Pitești</hi>
                        </ref>, unde s-au născut frații <ref target="https://ro.wikipedia.org/wiki/Dumitru_Brătianu">
                           <hi rend="color(#663366)">Dumitru</hi>
                        </ref> și <ref target="https://ro.wikipedia.org/wiki/Ion_Constantin_Brătianu">
                           <hi rend="color(#663366)">Ion Brătianu</hi>
                        </ref> — două figuri mari, luminoase în istoria politică a patriei noastre, — deaici, din ce în ce mai potolit, se lasă în largul neteziș al câmpiilor, și, după ce-și trage în matca-i nisipoasă din stânga <ref target="https://ro.wikipedia.org/wiki/Râul_Neajlov">
                           <hi rend="color(#663366)">Neajlovul</hi>
                        </ref> și <ref target="https://ro.wikipedia.org/wiki/Valea_Glavaciocului">
                           <hi rend="color(#663366)">Glavaciocul</hi>
                        </ref>, din dreapta <ref target="https://ro.wikipedia.org/wiki/Râul_Vâlsan,_Argeș">
                           <hi rend="color(#663366)">Vâlsanul</hi>
                        </ref>, <ref target="https://ro.wikipedia.org/wiki/Râul_Doamnei">
                           <hi rend="color(#663366)">Râul Doamnei</hi>
                        </ref>, <ref target="https://ro.wikipedia.org/wiki/Râul_Sabar">
                           <hi rend="color(#663366)">Sabarul</hi>
                        </ref> și <ref target="https://ro.wikipedia.org/wiki/Râul_Dâmbovița">
                           <hi rend="color(#663366)">Dâmbovița</hi>
                        </ref>, abate spre miazăzi, taie șesul <ref target="https://ro.wikipedia.org/wiki/Râul_Ilfov">
                           <hi rend="color(#663366)">Ilfovului</hi>
                        </ref> și merge de se toarnă-n Dunăre, în dreptul <ref target="https://ro.wikipedia.org/wiki/Oltenița">
                           <hi rend="color(#663366)">Olteniții</hi>
                        </ref>.</p>
                  </div>
                  <div type="div4">
                     <head>Câmpulung</head>
                     <p>De la Curtea-de-Argeș o luăm de-a dreptul peste muscele și după șase ceasuri de umblet mai mult prin pădure, sosim pe la prânzul cel mare în Câmpulung. Orașul se întinde pe-o vale răcoroasă la poalele munților. Dealuri acoperite de livezi îl adăpostesc de vânturi. Râul Târgului îl spală și-l înveselește cu undele lui limpezi și gălăgioase. Străzile sunt drepte, curate, umbrite de arbori — mai toate casele au grădină; unde te uiți, vezi numai flori, răzoare de flori pe lângă ostrețe, glastre de flori în cerdacuri și pe la ferestre — orașul tot e împodobit cu flori. </p>
                     <p>Aici, la locul acesta liniștit, retras, a descălecat acum șase sute de ani primul nostru voievod, Radu Negru, care s-a scoborât din Făgăraș pe matca Dâmboviții ș-a venit să întemeieze „țara nouă” dincoace de Carpați. Aici s-a așezat cea dintâi capitală a României — cuibul de scurtă odihnă al legendarului vultur menit să despice atâtea vijelii cu zboru-i îndrăzneț — aici s-a ridicat de norocosul descălecător cea dintâi biserică domnească, în amintirea acelor zile mari și însemnate de la cari un alt drum ni se deschide și începe o nouă istorie pentru neamul nostru. </p>
                     <p>Mă opresc gânditor în fața chipului de bronz al falnicului Basarab — păstor cuminte, care și-a tras turma din bătaia fiarelor. Cum să nu te simți mândru că ești român și cum să nu rămâi uimit de tăria neamului tău și să nu-l slăvești, când cugeți la câte s-au petrecut de atunci... la câte primejdii au învăluit mâna aceasta de oameni, sămănată pe brâiele Carpaților — șase veacuri de lupte și de zbucium, șase veacuri de neadormită și dârză împotrivire la năvala atâtor vrăjmași, cari-aduceau în țara asta blândă urgia și jaful războiului cu toate cruzimile lui: stricarea gospodăriilor și sălbăticirea oamenilor, izvoarele munților roșite de sânge, orașele-n flăcări, femei desculțe, cu prunci în brațe, alergând pe lanurile pustiite, sute de leșuri zăcând nengropate pe marginea drumurilor!... Și ce de viteji și-au pus zilele lor punte biruinții, până să răsară și pentru noi mult așteptata zi de mântuire și de liniște! N-a fost pe lume un neam mai încercat ca al nostru. N-a fost popor care să-și fi plătit mai scump dreptul de a trăi în țara și-n legea lui, popor pe care să-l fi împins la jertfe mai mari adânca dragoste de moșie și dorul de neatârnare.</p>
                  </div>
                  <div type="div4">
                     <head>Rucăr. Dâmbovicioara</head>
                     <p>De la <ref target="https://ro.wikipedia.org/wiki/Câmpulung">
                           <hi rend="color(#663366)">Câmpulung</hi>
                        </ref> plecăm la Rucăr pe frumoasa șosea care s-așterne ca o prispă netedă pe vârful <ref target="https://ro.wikipedia.org/wiki/Mausoleul_de_la_Mateiaș">
                           <hi rend="color(#663366)">Mateiașului</hi>
                        </ref>, de unde-n largi șerpuiri trăgănate se lasă-n valea <ref target="https://ro.wikipedia.org/wiki/Râul_Dâmbovița">
                           <hi rend="color(#663366)">Dâmboviții</hi>
                        </ref>, ascultă șuietul apelor și zgomotul morilor și joagărelor de la <ref target="https://ro.wikipedia.org/wiki/Dragoslavele,_Argeș">
                           <hi rend="color(#663366)">Dragoslave</hi>
                        </ref> și de la Rucăr, apoi o rătează-n sus peste măgurile umbrite de brazi și trece, prin strunga de la Pajera, dincolo, în <ref target="https://ro.wikipedia.org/wiki/Țara_Bârsei">
                           <hi rend="color(#663366)">Țara Bârsei</hi>
                        </ref>. Ne oprim câteva minute la <ref target="https://ro.wikipedia.org/wiki/Nămăești,_Argeș">
                           <hi rend="color(#663366)">Nămăești</hi>
                        </ref>, la <ref target="https://ro.wikipedia.org/wiki/Mănăstirea_Nămăești">
                           <hi rend="color(#663366)">mânăstirea de călugărițe</hi>
                        </ref>, adăpostită-ntre copaci, cu vestita bisericuță scobită în inima unei stânci, pe coasta verde a unui deal, de pe care se vede-n jos, ca-ntr-o panoramă, orașul Câmpulung, cu mândrele-i împrejurimi. După două ceasuri de drum intrăm în Rucăr, sat mare, aproape un orășel, așezat sub strașina <ref target="https://ro.wikipedia.org/wiki/Munții_Carpați">
                           <hi rend="color(#663366)">Carpaților</hi>
                        </ref>, la răspântia a două ape, în una din cele mai încântătoare văi ale <ref target="https://ro.wikipedia.org/wiki/Județul_Muscel_(interbelic)">
                           <hi rend="color(#663366)">județului Muscel</hi>
                        </ref>. Toate te-nveselesc aici: aerul curat, freamătul pădurii, șuietul apelor, casele albe presărate printre copaci, înfățișarea mândră și voinicească a gospodarilor, chipul rumăn și luminos al rucărencelor, și portul lor adevărat românesc, țesut, lucrat și înflorit de mâna lor c-o măiestrie pe care nu știu singure de unde-au învățat-o. În jurul acestui cuib fericit munții își desfășură podoabele lor de o măreție sălbatecă, țancuri ascuțite ies vinete din întunecimile pădurilor de brazi și stau înșirate, ca niște străji de veci, pe granițile zării, la îngânarea pământului cu cerul. Deasupra tuturora, în fund, spre miazănoapte, își ridică <ref target="https://ro.wikipedia.org/wiki/Vârful_Păpușa,_Munții_Iezer-Păpușa">
                           <hi rend="color(#663366)">Păpușa</hi>
                        </ref> creștetu-i înalt, rotund ca o turlă de biserică. De-acolo, din coapsele Păpușii, zbucnește <ref target="https://ro.wikipedia.org/wiki/Râușorul,_Dâmbovița">
                           <hi rend="color(#663366)">Râușorul</hi>
                        </ref>, șivoi puternic, care sparge meterezele de stânci ce-i stau în cale, soarbe izvoarele codrilor, și-n goana-i nebună strigă, se ceartă, se bate cu grămezile de bolovani ce vor să-i astupe matca -învolburat și alb de spumă sosește-n Rucăr, și rucărenii, cum îl văd, îl pun la treabă: ei au porumb de măcinat, sumane de bătut, bușteni de retezat și de-nfeliat în scânduri, și Râușorul, sprinten și harnic, se înhamă la toate, pe toate le face cu drag, iar când își isprăvește de lucru, voios se duce de se culcă în patul larg al Dâmboviții, râul norocos care-a călăuzit pașii <ref target="https://ro.wikipedia.org/wiki/Negru_Vodă">
                           <hi rend="color(#663366)">celui dintâi voievod</hi>
                        </ref>al <ref target="https://ro.wikipedia.org/wiki/Muntenia">
                           <hi rend="color(#663366)">Munteniei</hi>
                        </ref> și care străbate capitala unde s-a încoronat cel dintăi Rege al țării Românești. </p>
                     <p>Din Rucăr plecăm călări la <ref target="https://ro.wikipedia.org/wiki/Dâmbovicioara,_Argeș">
                           <hi rend="color(#663366)">Dâmbovicioara</hi>
                        </ref>. Șoseaua se urcă-n cotituri mari, trăgănate, peste grebenii stâncoși ai Scărișoarii, având în stânga zidul de piatră al muntelui, în dreapta desfășurarea văilor, aci repezi, adânci, prăpăstioase, aci larg deschise în tăpșane regulate, acoperite unele de fâneață, altele de păduri răcoroase. De la <ref target="https://ro.wikipedia.org/wiki/Podu_Dâmboviței,_Argeș">
                           <hi rend="color(#663366)">Podul-Dâmboviții</hi>
                        </ref>, lăsăm șoseaua și cârmim la stânga pe drumeagul pietros ce merge-n sus pe lângă hierăstraiele <ref target="https://ro.wikipedia.org/wiki/Râul_Dâmbovicioara">
                           <hi rend="color(#663366)">Dâmbovicioarei</hi>
                        </ref>. Dar iată că în fața noastră se ridică <ref target="https://ro.wikipedia.org/wiki/Piatra_Craiului">
                           <hi rend="color(#663366)">un munte înalt și drept</hi>
                        </ref> ca un zid năprasnic, de crezi c-aici e sfârșitul lumii. Ne-apropiem, și deodată, la o cotitură, ni se deschide, printre două stânci colțuroase, intrarea înlăuntrul muntelui, <ref target="https://ro.wikipedia.org/wiki/Cheile_Dâmbovicioarei">
                           <hi rend="color(#663366)">cheia adâncă și îngustă a Dâmbovicioarei</hi>
                        </ref>. E răcoare, și vuietul apei răsună așa de tare, că nu-ți mai auzi glasul. De pe fundul acestei prăpăstii ne uităm cu groază-n sus la namilele de stânci aninate de pereții cheii ca niște dihănii ce stau la pândă, gata să se prăbușească peste noi.</p>
                     <p>Deasupra noastră se zărește un petecuț de cer sprijinit, ca un capac albastru, pe crestele ascuțite ale înaltelor ziduri ce ne îngrădesc în umbra lor veșnică. Pe sus vezi câte un brad ieșind strâmb și chircit din crăpătura unei stânci, mirat și el de fioroasa singurătate în care se găsește, întinzându-și cetenele-i triste, în așteptarea zadarnică a unei raze de soare. Mergem așa, în sus, pe matca întortocheată a râului, vreo jumătate de ceas, și deodată cheia se lărgește: în păretele din dreapta, deasupra unei prispe de piatră, se deschide gura neagră a „<ref target="https://ro.wikipedia.org/wiki/Peștera_Dâmbovicioara">
                           <hi rend="color(#663366)">Peșterei</hi>
                        </ref>”, în hăul căreia intrăm cu lumânări aprinse. E un întuneric rece, umed, apăsător, din când în când auzi câte-un strop picurând din tavanul scund, și-n jocul slabei noastre lumini, pe păreții umezi și scofâlciți ai hrubei se-nșiră tot felul de vedenii urâte. Mă cred într-o lume din basme. Un glas bătrânesc pare că vine de departe, din adâncul beznei, și-mi spune: „În văgăunele acestea au trăit, fără foc, fără lumină, goi, slabi și-nfricoșați, cei dintâi oameni -strămoșii voștri ai tuturora — din fundul acestor tainiți au izvorât încetul cu încetul miile de popoare ce-au împânzit pământul... Măsoară drumul pe care l-a străbătut, numără stepenele pe cari le-a suit omenirea de la sălbăticia și întunecimea acestor vizuini până la puterea și strălucirea ei de azi, și vezi din ce depărtată obârșie te tragi, și câtă muncă i-a trebuit vieții ca să se desfacă din noaptea ce-o învăluia la început și să iasă tot mai în larg, tot mai în lumină...” </p>
                     <p>„Mai în larg, mai în lumină...” Înțelesul acestor cuvinte capătă aici o deosebită însemnare, și mereu mi le rostesc în gând, nerăbdător de a ieși mai curând din peșteră; mereu îmi revin pe buze, tot timpul cât scobor lunga strâmtoare a cheiei. Mi-e așa de dor de cer, de soare, de arbori — un vac de om mi se pare de când n-am mai văzut pământ întins și verde înaintea mea.</p>
                  </div>
                  <div type="div4">
                     <head>Târgoviștea. Ruinile</head>
                     <p>Dormim noaptea la <ref target="https://ro.wikipedia.org/wiki/Podu_Dâmboviței,_Argeș">
                           <hi rend="color(#663366)">Podul-Dâmboviții</hi>
                        </ref>, un sat cuibărit în fundul unei văi adânci, închis din toate părțile, ca o căldare. Pe creasta zidului de stânci dinspre miazănoapte se văd rămășițele unui vechi castel. Nu se știe al cui a fost. Bătrânii spun c-așa l-au apucat. Mulți au căutat comori pe sub ziduri, căci mereu se zărea noaptea jucând o pară albastră, acolo, la „Ruina Pustie”, cum îi zic ei. Ceva mai în jos, dincoace de ruinile cetății lui <ref target="https://ro.wikipedia.org/wiki/Negru_Vodă">
                           <hi rend="color(#663366)">Negru-vodă</hi>
                        </ref>, pe malul drept al Dâmboviții, e satul <ref target="https://ro.wikipedia.org/wiki/Stoenești,_Argeș">
                           <hi rend="color(#663366)">Stoenești</hi>
                        </ref>, unde s-a retras <ref target="https://ro.wikipedia.org/wiki/Mihai_Viteazu">
                           <hi rend="color(#663366)">Mihai Viteazu</hi>
                        </ref>, acum trei sute de ani aproape, să-și odihnească mica lui oaste în urma strălucitei biruinți de la <ref target="https://ro.wikipedia.org/wiki/Călugăreni,_Giurgiu">
                           <hi rend="color(#663366)">Călugăreni</hi>
                        </ref>. </p>
                     <p>De la Podul-Dâmboviții o luăm spre răsărit, pe cărări de turme, peste muscele; prin codri de brad și de fag suim din greu muntele <ref target="https://ro.wikipedia.org/wiki/Munții_Leaota">
                           <hi rend="color(#663366)">Leaota</hi>
                        </ref>, care se desface din culmea <ref target="https://ro.wikipedia.org/wiki/Țara_Bârsei">
                           <hi rend="color(#663366)">Bârsei</hi>
                        </ref> și se lasă-n podișuri trăgănate pănă-n măgurile de var și de cărbune de la <ref target="https://ro.wikipedia.org/wiki/Șotânga,_Dâmbovița">
                           <hi rend="color(#663366)">Șotânga</hi>
                        </ref>. Mânem la o stână pe <ref target="https://ro.wikipedia.org/wiki/Vârful_Leaota,_Munții_Leaota">
                           <hi rend="color(#663366)">vârful Leaotii</hi>
                        </ref>. A doua zi ne scoborâm în <ref target="https://ro.wikipedia.org/wiki/Râul_Ialomicioara_(Moroeni)">
                           <hi rend="color(#663366)">valea Ialomicioarei</hi>
                        </ref>, și pe la asfințitul soarelui sosim la <ref target="https://ro.wikipedia.org/wiki/Târgoviște">
                           <hi rend="color(#663366)">Târgoviștea</hi>
                        </ref>. Orașul e așternut în limpeziș, pe malul drept al Ialomiții. Un lung șir de coline, acoperite cu vii, îngrădesc zarea spre răsărit, iar în mijlocul acestor coline, pe vârful cel mai înalt, se vede ridicându-se falnică dintre copaci <ref target="https://ro.wikipedia.org/wiki/Mănăstirea_Dealu">
                           <hi rend="color(#663366)">Mânăstirea Dealului</hi>
                        </ref>; întreagă, strălucitoare, stă mândră în fața orașului, ca și cum vremea ar fi adormit la pragul ei. Acolo, în tinda bisericei, într-o raclă de sticlă se păstrează capul lui <ref target="https://ro.wikipedia.org/wiki/Radu_cel_Mare">
                           <hi rend="color(#663366)">Radu cel Mare</hi>
                        </ref>, întemeietorul mânăstirei (acum patru sute de ani) și capul lui Mihai Viteazu, pe-a cărui frunte a strălucit, în fulgerarea unei clipe de noroc, cea mai glorioasă coroană la care-a țintit vreodată visul de mărire și de dreptate al neamului românesc. </p>
                     <p>Aici, în Târgoviștea, și-a așezat <ref target="https://ro.wikipedia.org/wiki/Mircea_cel_Bătrân">
                           <hi rend="color(#663366)">Mircea-vodă</hi>
                        </ref> scaunul domniei cătră sfârșitul veacului al paisprezecelea, și, fiind lunca deschisă și fără apărare, a făcut șanțuri și ziduri tari împrejurul cetății, și 333 de ani a rămas aici capitala țării. În vremea asta orașul a fost adesea bântuit de oștile turcești, și cu toate nenorocirile cari l-au învăluit, a mers înainte, s-a râdicat și s-a îmbogățit mereu. Domni după domni l-au înfrumusețat și l-au dăruit cu mitropolie, cu biserici, cu tipografie; subt înțeleapta și blânda stăpânire a lui <ref target="https://ro.wikipedia.org/wiki/Matei_Basarab">
                           <hi rend="color(#663366)">Matei Basarab</hi>
                        </ref>, mulțimea norodului ajunsese la 60.000 de suflete. </p>
                     <p>Ce viață, ce zarvă trebuie să fi fost odinioară pe ulițile acestea, astăzi așa de liniștite, aproape triste! Aici bătea inima țării, cu toate grijile și bucuriile ei. Aici veneau negustorii din <ref target="https://ro.wikipedia.org/wiki/Veneția">
                           <hi rend="color(#663366)">Veneția</hi>
                        </ref>, din <ref target="https://ro.wikipedia.org/wiki/Genova">
                           <hi rend="color(#663366)">Genova</hi>
                        </ref> și de la <ref target="https://ro.wikipedia.org/wiki/Constantinopol">
                           <hi rend="color(#663366)">Țarigrad</hi>
                        </ref>. Ei aduceau în acest „Damasc al României” scule și covoare scumpe, mătăsuri cusute cu fir de aur, haine și podoabe pentru mitropoliții și gospodarii țării, pentru domnițele și bogatele jupânese de pe vremuri. Și de-aici porneau, pe cele patru porți ale cetății, chervanele-ncărcate cu lână, cu miere, cu sare și cu zaherele, ce-mprăștiau vestea despre dărnicia și-mbelșugarea pământului nostru pănă-n cele mai depărtate schele ale Europei. </p>
                     <p>Acum Târgoviștea e un oraș de amintiri. Zidurile cetății s-au năruit, șanțurile s-au astupat, pe unde se-ntindeau palatele și edecurile Mitropoliei, astăzi e obor de vite, iar curțile domnești, mândrele curți de pe malul Ialomiții, înlăuntrul cărora s-a urzit o parte așa de însemnată din istoria patriei noastre, au rămas părăginite, — un morman de ruini înecate de bălării, bolți surpate, grămezi de moloz sprijinind câteva ziduri afumate, în cari se văd ca niște răni spărturile ferestrelor, lărgite de ploi. O singură odaie își mai păstreză cei patru păreți lăturalnici : din mijlocul ei se-nalță doi salcâmi. În toate părțile se-ntind desișuri mari de bozii și de urzici, de jur împrejur pământul crește, ca și cum ar vrea să năpădească și să înghită și aceste biete rămășiți din ceea ce-a fost odată fala și podoaba Târgoviștii. Ce păcat că nu ni s-a putut păstra măcar palatul acesta, ca o mărturie scumpă a vremilor trecute! Am fi venit aici din toate unghiurile țării, am fi alergat aici, ca la o școală înălțătoare, să ascultăm șoapta zidurilor sfinte și să trăim o parte vie din istoria neamului nostru. Am fi pășit cucernici prin sălile largi și tăcute ale bătrânilor voievozi, ș-am fi putut zice: pe ușa asta a intrat marele Mircea când s-a întors biruitor de la <ref target="https://ro.wikipedia.org/wiki/Rovine">
                           <hi rend="color(#663366)">Rovine</hi>
                        </ref>, de la fereastra asta se uita cruntul <ref target="https://ro.wikipedia.org/wiki/Vlad_Țepeș">
                           <hi rend="color(#663366)">Țepeș</hi>
                        </ref> peste orașul lui domolit și spălat de fărădelegi; în jilțul acesta a stat viteazul Mihai, pe când în mintea lui cutezătoare se împânzea un vis măreț<lb/>— o țară întinsă, puternică și glorioasă, toată suflarea românească subt un singur sceptru. Dar a bătut nemilos viforul vremii, mai aprig decât războaiele și decât focul, ș-a pustiit mândrele curți, ș-a surpat zidurile falnicului palat, în încăperile căruia n-a stat nici un <ref target="https://ro.wikipedia.org/wiki/Epoca_fanariotă">
                           <hi rend="color(#663366)">domn fanariot</hi>
                        </ref>. Numai biserica a rămas, cu sfinții ei zgâriați de sulițile turcilor, și înaltul <ref target="https://ro.wikipedia.org/wiki/Turnul_Chindiei">
                           <hi rend="color(#663366)">turn al Chindiei</hi>
                        </ref>, unde vegheau străjile și unde bătea meterhaneaua când s-așezau domnii la masă. </p>
                     <p>Doarme bătrâna Târgoviște, cetatea atâtor glorioase amintiri. Un moment de tresărire a avut pe la începutul veacului trecut, ș-a dat atuncea țării trei poeți însemnați, aproape în același timp: pe <ref target="https://ro.wikipedia.org/wiki/Eliade">
                           <hi rend="color(#663366)">Eliade</hi>
                        </ref>, pe <ref target="https://ro.wikipedia.org/wiki/Grigore_Alexandrescu">
                           <hi rend="color(#663366)">Alexandrescu</hi>
                        </ref> și pe <ref target="https://ro.wikipedia.org/wiki/Vasile_Cârlova">
                           <hi rend="color(#663366)">Cârlova</hi>
                        </ref>. Dar la sunetele harfei lor pietrele nu s-au mai mișcat, să reînvie cetatea moartă, ca-n bunele vremuri de demult la cântecele lui <ref target="https://ro.wikipedia.org/wiki/Orfeu">
                           <hi rend="color(#663366)">Orfeu</hi>
                        </ref>.</p>
                  </div>
                  <div type="div4">
                     <head>Pe Ialomița. De la Târgoviște la Petroșița</head>
                     <p>Șoseaua care se râdică din Târgoviște spre munți merge pe stânga Ialomiții, de-a lungul văii ce se deschide ca o albie între două șiruri de dealuri din ce în ce mai înalte, din ce în ce mai repezi și mai împoncișate . E o dimineață senină și răcoroasă de pe la sfârșitul lui august. Trecem pe sub viile și livezile așternute pe costișa din dreapta. De sus, de pe măgura cea mai înaltă, ne privește Mânăstirea Dealului. Puțin mai în fund, pe un alt vârf de măgură, stă mânăstirea Golgota, întemeiată de Pătrașcu-vodă, tatăl lui Mihai Viteazu, iar mai jos, la curmătura dealului, ferită de privala lumii, e Viforâta, mânăstire de călugărițe. </p>
                     <p>Dulce miroase în aerul dimineții fânul de pe luncă, și-i așa liniște — nu se aude decât tropotul cailor pe drumul neted și uscat. În urma noastră, Târgoviștea s-afundă, se șterg una câte una turlele numeroaselor ei biserici. Un farmec deosebit dă acestei văi priveliștea căsuțelor albe ce se ivesc dintre pomii încărcați de rod; sate mari, îndestulate, își întind gospodăriile de o parte și de alta a râului până-n negura munților. Printre ele trece calea ferată la băile Pucioasa. Iată Doiceștii, sat vechi, care-și are și el istoria și ruinele lui de întăriri și de palate: se spune din bătrâni c-aici se trimiteau doicile cu pruncii domnești când era război în țară. Mai încolo, după un crâng de aluniș, șotânga își dișterne livezile de pruni și ogoarele de porumb pe malul drept al Ialomiții, pe trăgănatele tăpșane ce-ascund în sânul lor bogate straturi de cărbune. Iată Lăculețele: în stânga, o fabrică mare -pulberăria statului, în dreapta, pe măgura ce se-nalță chiar din marginea șoselii, sunt presărate vile frumoase, vesele, cu grădiniți în față, cu drumuri prunduite ce se deapănă pe sus, în rotocoale largi, de la ușă la ușă — ai zice că un oraș nou stă să răsară, împins de comorile dinlăuntrul pământului. De-aici încep Glodenii, satul norocos sub care gâlgâie izvoarele de păcură: o sută de guri sorb afară bogăția aceasta minunată, stoarsă din nămolul gras al vechilor mări, adunată picătură cu picătură în mii și mii de veacuri, gonită din cine știe ce depărtări, pe jgheaburi întunecoase, de uriașele frământări ale globului și strânsă aici, ca de o mână prevăzătoare, în tăinuitele cisterne ale adâncului. Un miros care nu e deloc plăcut ne vestește c-am intrat în Pucioasa, așezare frumoasă, într-o vale deschisă, pe râul Ialomița, de o parte și de alta dealuri ușor trăgănate, în fund, priveliștea munților acoperiți de codri; dincolo de râu, de subt o ruptură de mal, țâșnesc binefăcătoarele izvoare de pucioasă și de fier. Peste deal, spre apus, sunt băile de iod de la Vâlcana. Un izvor de pucioasă mai e și la Bezdead, cel mai întins și mai bogat sat din munții Dâmboviții. Acolo, în marginea de sus a satului, e un zid înalt de stânci foioase, numit — pentru ecoul răspicat și puternic pe care-l dă — „Malul-de-răsună”. </p>
                     <p>De la Moțăeni în sus valea începe să se strâmteze; șoseaua ține mereu șerpuirile Ialomiții, care de-aci încolo prinde-a lua glas: tot mai limpezi și mai repezi s-azvârl undele ei printre bolovani, îmbrâncind pe unii cu mânie, mângâind pe alții și puindu-le pe creștet rotunde coifuri de oțel. Intrăm pe la amiază în Petroșița, sat mare cu mai multe cătune frumos revărsate pe brâiele plaiului — de jur împrejur case albe, din ce în ce mai rare, se urcă pe coastele dealurilor, ca și cum s-ar fi luat la întrecere: care să privească mai de sus — în lungul apei, hierăstraie, mori, pive și dârste, zorite, se strigă unele pe altele până hăt, în capătul de sus al Moroenilor, de unde-ncepe înalta pustietate a munților, măreața și liniștita împărăție a Bucegilor. </p>
                  </div>
                  <div type="div4">
                     <head>Prin Cheia Tătarului la Schitul Peștera</head>
                     <p>De la Moroeni părăsim șoseaua, care, încovăindu-se pe sub poalele unui munte frumos cu nume urât, răzbate prin bezna codrilor de brad în valea Izvorului, la Sinaia, și-naintăm pe jos, călăuziți de-un pădurar, pe năprasnica spintecătură a Ialomiții. Trecem anevoie peste prăbușituri de stânci, chemând uneori și brațele-n ajutor; urletul apei ne silește să vorbim tare. </p>
                     <p>— Nu ne-om rătăci, bade Stane, să-nnoptăm pe-aici?! Pădurarul se uită liniștit la noi și zâmbește; apoi, ridicând mâna, ne-arată la stânga-n fund, printre cheliile munților, un țugui mai depărtat, aurit de razele soarelui. </p>
                     <p>— Stă soarele pe Zănoaga... avem destulă vreme. Acolo să vedeți mândrețe. Sus detot, chiar pe vârful Zănoagei, s-așterne-o pajiște frumoasă, care se cheamă „Podu-cu-florile”, că-i numai flori toată, și la mijloc e un lac așa cât fața unei arii de mare, și-i limpede, limpede apa, ca lacrima, iar împrejurul pajiștii, pe mărgini, sute de stânci înalte și colțuroase stau înșirate, parcă-s puse s-o păzească. Povestesc bătrânii că s-au fost ascuns odată acolo niște domnițe pe care le fugăreau tătarii, și când le-au dat păgânii de urmă, ele s-au suit sărăcuțele pe stânci și s-au azvârlit în prăpastie, undeau pierit... </p>
                     <p>Trecem printr-o rariște de fagi și ieșim la „Cheia Tătarului”. Aici Ialomița deschide vitejește porțile Bucegilor și se aruncă peste sfărâmăturile stăvilarelor, prin adânca desfundătură a muntelui, ce răsună ca un gang uriaș, de vuietul nahlapilor. Pășim cu grijă printre stânci prăbușite, subt îngusta fășie de cer întinsă, trâmbă de lumin-albastră pe crestele celor două ziduri de piatră ce se ridică, drepte, înalte, năprasnice, de-o parte și de alta. </p>
                     <p>Dar ce frumoasă și veselă priveliște ni se deschide la ieșirea din cheie! Deodată valea se lărgește, desfășurând în dreapta podișuri întinse, verzi, descoperite, pe legănarea cărora te uiți ca pe valuri în sus, până-n cătarea Vârfului-cu-Dor, la stânga se-nalță trăgănat muntele Padina, în crestătura căruia se vede-o căsuță albă, singură-ntre stânci — vama de la Strunga; în fund, în fața noastră, peste dungile de brădet ce se diștern pe vale ca niște grădini, se ridică, vinete și prăpăstioase, meterezele Obârșiei. Aerul dulce, răcoros, miroase-a pajiște și-a pădure. Soarele scapătă după muchea Padinei. Valuri de umbră îneacă valea. Trecem pe lâng-un hierăstrău părăsit, peste grămezi de leațuri și de scânduri înnegrite de ploi. Nu se aude decât șuietul potolit al apei, ce pare că stă s-adoarmă, culcată între răzoare de flori. Și toate ni se par sfinte în singurătatea și în măreția acestui cuprins. Înaintăm tăcuți, ca-ntr-un templu, în adânca liniște-a-nserării. Un călugăr ne iese-nainte și ne urcă pe-o potecuță tăiată-n brâul muntelui din stânga. Suntem la schitul „Peștera”. </p>
                     <p>Pe-un prag ridicat deasupra vâltorilor Ialomiții, o spărtură largă se deschide, boltindu-se în coasta stâncoasă a muntelui Bătrâna. La intrare, sub tavanul ei înalt, scobit ca un fund de corabie, e o bisericuță, pe de lături, pe lângă păreții umezi și-nnegriți de fum, câteva chilii scunde, întunecoase, adăpostesc vro doi-trei călugări, ale căror chipuri au împrumutat ceva din sălbătăcia peșterei. Un izvoraș limpede lunecă pe sub zidul din stânga. În fund tavanul se pleacă și păreții se apropie, ca și cum ar vrea să-ți închidă trecerea. Multă vreme nu s-a știut ce e mai departe. Mâna îndrăzneață și scotocitoare a omului a spart în sfârșit și încuietorile acestor tainiți. Acum vestita peșteră te lasă să intri în toate cămările ei, să străbați departe în fioroasele-i adâncuri, s-auzi șopotul izvoarelor ascunse și plescăitul răsunător al cascadei — o ploaie de pietre scumpe la lumina torțiilor — să vezi cele două lacuri ce dorm, limpezi, albastre, fără nici o-ncrețitură, sub mândre pologuri de piatră, din vârful cărora atârnă felurimi de ciucuri albi și lucii ca de marmură, și de-aici să te urci în marele dom al peșterii, subt uriașa boltă împodobită cu stalactite, — în minunatul palat unde-au împărățit odinioară „urșii speluncilor”, ale căror oase zac, de cine știe câte mii de ani, risipite pe lângă păreți. În fund de tot este o altă încăpere largă — cea din urmă — care, pentru frumusețea și bogăția stalactitelor ei lungi și sclipitoare, s-ar putea numi „sala coloanelor de marmură”. </p>
                  </div>
                  <div type="div4">
                     <head>Pe Obârșia. La Omul. Pe Valea Cerbului</head>
                     <p>E frig; încă n-a răsărit soarele, și noi de mult urcăm pe coastele uscate și priporoase ale Obârșiei. Schitul a rămas departe-n urmă; la stânga, în jos, de-abia se mai zăresc, dincolo de spintecătura Ialomiții, câteva pete negre de codru, tot mai largă și mai adâncă se cască năprasnica vale de sub noi; în dreapta se-nalță surele metereze ale Bucegilor, turme de stane se-nșiră pe creste, pale de ceață se mișcă molatec pe dinaintea lor. Unde te-ntorci, nu vezi decât spinări goale de munți, întinsa domnie-a prăpăstiilor ș-a pustietăților de piatră, — nici un copac, nici un izvor, nici un petecuț de verdeață pe care să-ți odihnești privirea. De-asupra „Babelor” o lumină albă se-mprăștie pe cer, un pisc înalt s-aprinde de cealaltă parte, apoi altul, — perdeaua de ceață se rupe, șun snop de raze, lungi suliți luminoase, săgetează văile. Încă două ceasuri de urcuș, și suntem pe vârful cel mai înalt al Bucegilor, pe creștetul plesuv al „Omului”. </p>
                     <p>Când te vezi aici, întâi te încearcă un fel de neastâmpăr, o dulce neliniște, parc-ai fi gata să zbori. E în cuprins ceva așa de măreț și de sărbătoresc, că uiți deodată și osteneală, și foame, și sete, și nu te mai înduri să stai jos — privești uimit în toate părțile, respiri din adânc aerul acesta proaspăt, răcoros, ce pare că miroase-a zăpadă, ochii tăi sorb cu nesaț depărtările, și nu știu ce sentiment de voioșie, de copilărească semeție te face să-ți ridici fruntea și să cauți falnic în jurul tău, ca și cum ai fi lucrat și tu la așezarea atâtor podoabe, ca și cum în clipa asta, anume pentru tine se-nalță-n slăvi de pretutindeni popoarele de munți... </p>
                     <p>Ne oprim la picioarele celor trei namile de stânci înfipte în creștetul Omului — cea din mijloc, privită mai de departe, are într-adevăr ceva din chipul omenesc. În spatele lor e o </p>
                     <p>colibă de piatră, unde te poți adăposti pe vreme rea. De jur împrejur bolovani risipiți, — te-ai crede pe ruinile unei cetăți fantastice. Și-i liniște, nici o adiere de vânt, nici o pasăre în aer, soarele scânteie pe muchile Coștilei, ce-și sprijine spinarea de cei doi uriași bătrâni: Morarul, pe culmea căruia poți sta c-un picior în România și cu altul în Transilvania, și Caraimanul, cu țancuri ascuțite, pe brâiele cărora cresc friguroasele steluțe de munte — „Floarea reginei”. Și vârfuri multe, nenumărate, răsar din toate părțile, unele din altele, se pleacă și se-nalță în limpezișul zărilor, ca și cum ar da să spargă cu zimții lor bolta albastră a cerului. Printre ele privirile coboară pe stepene de codri în depărtările văilor; unde și unde se zăresc în pâlcuri locuințile omenești, stropituri albe pe fundul adâncului, unele sclipitoare ca niște cioburi de oglindă... Așa trebuie să vadă vulturii orașele noastre din mândra lor împărăție. </p>
                     <p>De pe Omul, „o tulim o țâră” — cum spune badea Stan — pe șeaua ce se-ndoaie spre Caraiman, și după ce scoborâm câteva sute de pași pe iarba lunecoasă, crescută-n fuioare, așa de potrivit numită „barba-caprii”, facem la stânga și intrăm în Valea Cerbului, în uriașa spintecătură a bucegilor, ce ține din străjile Obârșiei până jos, în matca Prahovei. Păreții crăpați, stâncoși, sunt așa de înalți și de repezi, poteca așa de îngustă și fără sprijin, că uneori te oprești cu frică pe câte-un colțișor de piatră la mijlocul prăpastiei, te uiți în jos și parcă ți se taie picioarele când vezi câtă adâncime e sub tine. În fund, pe treptele de stânci, s-azvârle pârăul Cerbului în sărituri mari, ce recheamă în închipuirea poporului goana speriată a unui cerb. Din când în când te uiți înapoi și ți se pare că munții se pornesc și vin după tine. Și mergi prin prăpastia asta mai bine de trei ceasuri; iar cine-a pierdut cărarea poate să rătăcească și-o zi-ntreagă până să-i dea de capăt. Devale malurile se pleacă. Intrăm într-un codru de brazi. Acum pășim fără grijă pe cărarea largă, umbrită, brazde noi de mușchi ne îmbie să ne mai odihnim, izvoarele freamătă în toate părțile, ici-colo câte o rază piezișă de soare tremură prin cetini; de jos vine tot mai tare un sunet de clopot — neapropiem de Bușteni; încet, sufletele noastre încep să se reculeagă: priveliștea nemărginită din vârful Bucegilor, înălțimile acelea amețitoare, nenumăratele castele ce despicau zările cu turlele lor albe și neregulate, Valea Cerbului, cu fioroasa ei măreție, toate frumusețile și minunățiile pe care le-am văzut, acum, când ne revin în minte, pare că au ceva din farmecul lucrurilor visate. </p>
                  </div>
                  <div type="div4">
                     <head>Pe Valea Prahovei: Predeal, Azuga, Bușteni, Sinaia</head>
                     <p>Pe sub coastele Bucegilor, pe dinaintea celor mai înalte și mai frumoase vârfuri, se deschide de la miazănoapte spre miazăzi Valea Prahovei — pustietăți și întunecimi de codru acum două sute de ani — astăzi valea cea mai locuită și mai bogată din țară. Pornește de la hotar, din dâmbul Predealului, și se lasă-n cotituri trăgănate printre munți până dincolo de Câmpina, unde-și topește malurile în largul neteziș al șesului. </p>
                     <p>Cum intri din Transilvania, pe frumoasa șosea ce s-așterne pe vale, ai, în stânga, clădirile mari ale gării ș-ale vămii, în dreapta — o cascadă de vile ce se revarsă pe sub poalele codrilor în jos pe tăpșanul verde, întins ca un covor la soare. Aici e Predealul, sat mare, așezat în curmătura munților pe unul din cele mai înalte podișuri din marginea țării. De-aici țâșnesc de pe sub maluri izvoarele cari, mai la vale, se adună într-o singură albie și dau ființă Prahovii. Șoseaua se lasă pe sub Clăbucetul Taurului, pe lângă schitul Predeal, taie satul Azuga, căruia îi dau o înfățișare de oraș numeroasele fabrici ce-și înșiră înaltele coșuri, înnegrite de fum, de sub coasta muntelui Sorica până în matca Prahovei. Păduri nesfârșite se ridică de o parte și de alta. În lungul apei aleargă zgomotoasele trenuri, unele gâfâind la deal, altele, repezite la vale, în goană amețitoare, desfundând munții și-nfiorând codrii cu șuierul mașinilor și cu uruitul asurzitor al roților. </p>
                     <p>Din Azuga șoseaua face o îndoitură largă spre dreapta, încunjură tunelul drumului-de-fier și dă în Bușteni. Aici valea se mai deschide. Poieni întinse, stropite cu flori, s-aștern între izvoare. Case frumoase, vesele — un adevărat orășel de munte — se răsfață la soare pe tăpșanul din stânga, în fund codru de brazi, iar din întunericul codrului se ridică, vinete și prăpăstioase, crestele Bucegilor, cu brâie albe de zăpadă și cu țancuri ascuțite, pe cari numai vulturii și norii le ating. De nicăiri nu se văd așa de bine și de aproape uriașii gemeni din fața Zamorii, stâncoșii Jepi ce stau ca două străji la meterezele Bucegilor. Sub poalele Jepilor, din deal de PoianaȚapului, e frumoasa cădere de apă, vestita Urlătoare, unde pârăul se aruncă de sus, de pe o prispă de piatră, și cade drept, de la o înălțime de 15 metri — un sul lucitor de cristal, ce se sparge cu zgomot în volbura de jos. </p>
                     <p>La șapte kilometri din Bușteni, tot pe partea dreaptă a Prahovei, e Sinaia — capitala de vară a țării. Acum două sute și mai bine de ani erau pustietăți pe aici. Muntele Molomoț (Furnica) era acoperit de păduri, un singur schituleț era ascuns într-un luminiș, pe brâul muntelui, unde pusniceau câțiva călugări. Povestea spune că-n noaptea de Sfântă Mărie îngrijitorul schitului, ieșind de la utrină, ar fi stat puțin să se odihnească pe culmea dealului sub care e astăzi mânăstirea Sinaia, și, fiind ostenit, ar fi ațipit, și un vis preafrumos i s-ar fi arătat în somn. I se părea că din vale cântări îngerești s-auzeau înălțându-se în slăvi, iar jos, pe o poieniță, se făcea parcă o „lumină mare ca ziua, și două cete de tineri îmbrăcați în alb, cu lumânări aprinse, cântau troparul adormirii, și cum au încetat cântările, s-a pus iarăși întunericul nopții”. Mai târziu, auzind despre asta spătarul Mihai Cantacuzino, și aducându-și aminte că, pe când se afla ascuns de prigonirile turcilor în muntele Sinai din Arabia, cugeta că, de se va mai întoarce cu zile în țară, să facă o biserică, a pus de-a zidit o mânăstire pe poienița aceea, din vale de schitul Molomoț, și i-a zis Sinaia, „după asemănarea Sinăiei cei mari”. Și-a stat această mânăstire aproape două veacuri pitită în pustietatea codrului, până ce într-o zi, viind Domnitorul Carol I pe aici, și plăcându-i mult frumusețea locurilor, a hotărât să-și facă așezare de vară în valea asta liniștită și răcoroasă. Copacii s-au abătut, un falnic castel s-a ridicat deasupra Peleșului, ș-un oraș a răsărit, ca-n basme, pe coastele muntelui Furnica. Stau astăzi bătrânii, vechii cărăuși, care de pe la Orății până la „Slonul de piatră” de sub Zamora umblau cu chervanele numai prin pustietăți, stau și se uită ca la o minune la atâta sodom de case, care de care mai mândre, cățărate pe brâiele muntelui, și parcă tot nu le vine să-și creadă ochilor... Iar noaptea, noaptea, când tot orașul strălucește la lumina lămpilor electrice, când cele mai frumoase stele parcă s-au coborât din cer ca să dea farmec văii aceștia, Sinaia pare o vedenie de prin alte lumi — Bucegii se-nalță și o privesc înmărmuriți — un mândru colț de rai aninat pe poalele lor, și-și zic și ei, de bună seamă, vorba bătrânească: „Omul sfințește locul”. Unde-i schivnicul de la Molomoț, să-și vază aievea visul lui de acum două sute de ani? </p>
                     <p>De jos, din marginea parcului, o luăm încet pe șoseaua ce urcă trăgănat la deal, trecem prin curtea mânăstirii și scoborâm pe valea Peleșului. Un tăpșan verde se ridică în fața noastră și sus, pe-o așezătură deschisă la soare, svelt și luminos iese din codru „Castelul Peleș” — podoabă uimitoare, de o măreție și de o frumusețe cum nici prin basme nu s-a pomenit. Răzoare de flori îl încunjoară, molcom îi cântă și-i sar împrejur izvoarele, și-i aruncă pietre scumpe, iar soarele, la asfințit, se oprește pe „Piatra Arsă” și lung, și cu drag se uită în vale la minunea asta, și parcă nu se îndură să mai plece. — Așa, cătând spre castel, moșnegii Bucegilor au văzut într-o seară pe Regina noastră stând gânditoare la fereastră, și i-au trimes veste prin crainicul Peleș, c-ar vrea să stea de vorbă — mărire cu mărire — că multe au de spus și-s mii de ani de când așteaptă o minte să-i priceapă. Și le-a răspuns buna regină, că-i gata să-i asculte. Și s-au pornit atunci gureșul Peleș și „Vârful cu dor” și „Furnica”, și „Jepii” și „Omul” și toți munții, și toate izvoarele cuprinsului acestuia, și și-au spus tainele și păsurile lor, de la Adam Babadam și i-a ascultat Măria Sa, cu milă și cu dragoste, pe fiecare, iar din spusele lor o măiastră carte a izvodit, o carte plină de adâncuri, nepieritoare, ca și munții și izvoarele, care i-au povestit-o. </p>
                  </div>
                  <div type="div4">
                     <head>Câmpina. Valea Doftanei. Slănicul-Prahovei</head>
                     <p>De la Sinaia șoseaua se-ndoaie puțin pe vale, apoi cotește la stânga, trece Prahova și, amăgind dealul, se urcă tiptil pe brâiele-i încâlcite, dă stâncile la o parte, așterne pod înalt peste Orății și iese în luminișul de la Posada. De-aici se deschide cea mai largă și mai frumoasă vedere pe Valea Prahovei în jos. Se trag perdelile munților în lături, și-n depărtare, cât bate ochiul, vezi lunga șerpuire-a apei presărând pete de literare sub pseudonimul Carmen-Silva, printre care și volumul Poveștile Peleșului argint din ce în ce mai mici, din ce în ce mai dese pe prundul alb, între malurile-i rupte, din ce în ce mai plecate, din ce în ce mai strâmte — o lumină dulce, odihnitoare, limpezește valea, dealurile sure se topesc în adâncimea zărilor. De pe la Orății șoseaua e tăiată-n munte, din marginea ei se prăbușesc în jos teancuri de lespezi uriașe, cărți răscolite, pe filele cărora a scris vremea istoria zbuciumată a pământului. Jos vâjâie Prahova, codrii clocotesc de zgomotul trenurilor. Pe la Comarnic valea se mai lărgește, șoseaua trece de partea cealaltă, pe dealul din stânga, străbate Breaza și se lasă trăgănat în jos, între malurile sparte și-nnegrite de păcură de sub podișul Câmpinei. De aici încolo Prahova iese-n larg, soarbe undele Teleajenului din jos de Ploiești, și la hotarul județului se toarnă-n Ialomița, care duce Dunării toate apele Bucegilor. </p>
                     <p>Părăsim șoseaua, urcăm dealul din stânga și intrăm în Câmpina — un oras liniștit, așternut la pragul munților pe-o colină dezvălită, bogată-n izvoare de petrol. Aici trăiește într-o căsuță retrasă, departe de zgomotul lumii, cel mai mare artist al neamului nostru — pictorul Grigorescu. În ce lumină fermecătoare ni se arată frumusețile țării pe pânzele acestui maestru! Sub ceruri albastre, calde, pe-ntinse revărsări de plaiuri, pasc turme de oi; un cioban stă rezemat în bâtă pe o muche de deal; păduri ruginite de toamnă își scutură frunza, nori albi, ușori se mișcă pe deasupra lor; pe văi depărtate sclipesc râuri de argint; căsuțe albe, vesele, se ivesc dintre copaci; de pe coline coboară-ncet, alene, boi înjugați la care încărcate cu fân, într-un nor de praf trece pe drum o laie de țâgani; o țărancă-naltă, zveltă, pășește agale și toarce, ducând la păscut un cârd de viței... Și nu știu ce aer de bunătate, de liniște și de curată și înălțătoare iubire plutește în jurul acestei lumi ieșite din mâna artistului, — o lume sănătoasă, în care toate trăiesc: un colțișor de pajiște, o tufă subțire și albă de mesteacăn, o gingașă floare de câmp, vii te privesc din tablou, îți surâd, îți vorbesc cu drag, și ce de lucruri frumoase-ți spun de țara ta! </p>
                     <p>Ieșim înseninați din casa maestrului, ca dintr-o biserică în care ne-am rugat. Ni-s plini încă ochii de atâta lumină, și când, după un ceas de urcuș prin pădure, coborâm în valea deschisă a Doftanii, ni se pare că luncile verzi, și casele albe de pe poalele măgurilor, și vitele ce pasc, și cârcima de la drum, și malurile rupte ce se depărtează în susul văii spre Teșila sunt podoabe desprinse de pe pânzele artistului. </p>
                     <p>În stânga Doftanei se arată, pe încheietura colinelor, satul Telega, cu bogata-i ocnă de sare, la gura căreia vine, peste dealul Câmpinei, o ramură de drum-de-fier. Mai în sus, spre miazănoapte, într-o frumoasă deschidere de șes, e vechea mânăstire Brebu, îngrădită cu ziduri înalte, ca o cetate. Aici a stat odată, îngrijată, și-a bătut mătănii pentru mântuirea țării milostiva domnița Elena, soția lui Matei Basarab, pe când domnul, în lupta de la Finta, roșea lunca și undele Ialomiței cu sângele vărsat în deșert al bieților români, -crâncen și nelegiuit război, care-a lăsat una din cele mai dureroase pagini din istoria neamului nostru. De la Brebu o retezăm călări peste culmea Negrașului, și după un drum greu de patru ceasuri, ne lăsăm, printre huceaguri, pe plaiul Vărbilăului, la Slănicul din Prahova. Satul e așezat pe vale, străbătut de apa Slănicului, în care se preling izvorașele ce mijesc de pe sub dealuri și lasă pe iarba uscată cărări albe de sare. În dreapta sunt băile, ceva mai sus sunt clădirile mari ale ocnei. Ne scoborâm „cu hârzobul” pe gura strâmtă și întunecoasă a ocnei: de jos vine răcoare ș-un năbușitor miros de petrol, apoi s-aud ciocanele zingănind din ce în ce mai tare, deodată o lumină albă, scânteietoare, ne-mpresoară din toate părțile — am ajuns. Suntem aievea pe alte tărâmuri, în unul din acele palate de cristal cu care ne minunau basmele copilăriei. În uriașele galerii deschise la o adâncime de aproape o sută de metri, sub lumina vie a lămpilor electrice, spărgătorii ce viermuiesc pe lângă pereții înalți și strălucitori ai bolților par niște pitici care se joacă. Nimic nu se mai aseamănă cu ce știm noi. Și sunetele sunt altfel aici. Izbesc ciocanele-ntețit în sticloasele ziduri, blocuri mari, tăiate regulat, se răstoarnă greoaie în cărucioare, bubuie adâncul tot de zgomotele muncii. Suntem în una din cele mai bogate saline din lume; sute de ani am putea îndestula pământul numai cu sarea de-aici. Ne ridicăm; c-un fior de neliniște simțim golul crescând sub noi, tot mai departe și mai înfundat auzim zingănitul topoarelor... Iată-ne iar la buna lumină a soarelui. Puțin mai la deal e ocna părăsită, hăul fioros și răsunător, în fundul căruia nu te poți uita. Alături se-nalță, cât o biserică, o stană albă de sare, răbufnită din sânul pământului, — scapără-n soare muchile-i lucii și străvezii, pe sus ploile au împodobit-o cu „arabescuri”.</p>
                  </div>
                  <div type="div4">
                     <head>Valea Teleajenului</head>
                     <p>Prin frânturi de măguri, subt arșița soarelui, tăiem spre răsărit meleagurile pustii, scrijelate de izvoare sărate ce usucă iarba pe unde trec, și ne lăsăm pe surpătura Runcului în valea Teleajenului. Ne oprim puțin în Vălenii-de-Munte, orășel vechi de peste șase sute de ani, așternut, între izlazuri și livezi de pruni, pe râușorul Văleanca. Pe spintecătura asta se vede că și-au făcut vad gloatele tătarilor când s-au năpustit încoace, pentru că toate satele de pe Teleajen, până-n cheia Bratocii, păstrează amintiri — doine, legende, nume de locuri — de pe vremile acelea de groază. De-aici o luăm pe apa Teleajenului, pe lângă Drajna-de-sus, unde s-au descoperit de curând, pe culmea dealului Gradiștea, urmele unui însemnat lagăr roman, și după un drum de patru ceasuri, peste dealuri sparte de viiturile șuvoaielor, printre hârtoape prăpăstioase, ieșim la mânăstirea Suzana, așezată-ntr-o poiană frumoasă, pe-o frunte de dâmb, sub care se azvârl în Teleajen pârăul Stanca din dreapta și Epurașul din stânga, tăind pe braniștea văii o cruce de argint. </p>
                     <p>Toacă. Împodobite peste comanac, în lungi rase de șeiac, lin pășesc măicuțele spre biserica din mijlocul curții. De jur împrejur, pe marginile întinsului covor de iarbă, se înșiră chiliile — căsuțe albe, curate, gătite ca de sărbătoare, cu flori multe, dintre care se înalță mai mândre tomnaticele dumitrițe. Dulce, tânguitor, răsună în liniștea cuprinsului glasurile cântăreților de strană. În aer e un îmbătător miros de mintă și de dumbravnic. Și vorbe grăbite, neînțelese, bolborosesc pe sub pământ — e sfada apelor din vale. </p>
                     <p>De la Suzana-n sus drumul se leagănă între dealuri îmbrăcate-n codru, pe-ndoiturile Teleajenului. Unde și unde se desfac luminișuri verzi, răcorite de izvoare limpezi. Urcăm un tăpșan, și deodată, ca și cum s-ar fi tras repede o perdea, înaintea noastră se face larg, ș-o priveliște neașteptată ni se deschide. În fund un șir de munți îmbrățișează zarea; din desimea codrilor, ce-i învelesc pân' la brâu, falnic își înalță grebenii colțuroși, albi, ca sideful, desfășurați în arc pe albastrul cerului; iar jos, în mijlocul acestei îngrădiri de codri și de munți, o încântătoare poiană s-așterne pe malul stâng al Teleajenului, pe ea sunt presărate câteva case de țară, mai la o parte-nspre pădure-i mânăstirea Cheia, dincolo, la sânul drumului, vama Bratocea. Descălecăm în pragul acestui rai, ascuns în pâlnia celor mai frumoși munți din șirul Tătarului. Deasupra noastră țancurile zimțuite ale Țigăilor, aprinse de cele din urmă raze ale soarelui, par o cunună de flăcări. Amurgul iese din codri. Pe vale e pace, răcoare, ș-un dulce miros de fâneață.</p>
                  </div>
                  <div type="div4">
                     <head>În Munții Buzăului. Siriu</head>
                     <p>De pe culmea Tatarului, unde se răzoresc hotarele noastre cu ale Ardealului, ne luăm rămas bun de la mândrețele ținutului Prahova și cătăm spre răsărit, peste clocotișul plaiurilor, la munții cei plini de comori — la Carpații blânzi și darnici ai Buzăului. În jurul nostru, în lumina limpede a zorilor, se înalță mii de catedrale. Soarele răsare din spatele Siriului. Turlele ascuțite prind a se rumeni. Sub noi ceața se risipește, pale fumurii plutesc pe creștetele codrilor, încep apele să se lămurească pe spintecătura văilor. </p>
                     <p>De-aici pornesc și se desfac în raze spinările rășchirate ale munților — ca printre degetele unui pumn uriaș țâșnesc din toate părțile râuri furioase ce trag în matca lor șuvițele despletite ale pâraielor ș-arunc-o plasă de argint peste podoabele Buzăului. În depărtare, cât gonesc ochii, se desfac podișuri verzi, plaiuri luminoase ce se lasă în cascade pe stepenele munților, cătră satele răzlețite pe văi, târle de oi se zăresc pe sub poalele codrilor, mori și hierăstraie de-a lungul apelor. Intrăm în trecătoarea de la curmătura Crasnei, scoborâm în valea Tătăruțului și ieșim la cărare bătută de turme în mândra pădure de molift așternută pe coastele muntelui Siriu; urcăm din ușor, pe sub bolți de cetini, printre înaltele ferigi iubitoare de umbră; calde, sfiicioase mângâieri de soare tremură pe trunchii arămii; în stânga se deschid luminișuri — din pragul lor cătăm în larg, spre miazăzi; departe în zări se deslușesc cătunele împrăștiate pe încheieturile măgurilor, întinsele obrații ale Chiojdului-din-Bâsca, sat mare de moșneni cuprinși, ale căror livezi și izlazuri pornesc din pajerea hotarului și merg una până hăt în pripoarele Nehoiului, aproape de apa Buzăului. După două ceasuri de suiș trăgănat ieșim deasupra, în înalta și luminoasa pustietate de pe „Fețele Siriului”. Ne odihnim la capătul podișului pe una din stâncele ce împrejmuiesc încântătorul lac al Siriului. Stă soarele la nămezi. Peste vrăjitul cuprins domnește o liniște dumnezeiască. Uimiți, ne uităm în apa lucie, în adâncul albastru al acestui crâmpei de cer încopcit în stânci, la picioarele noastre. Ș-o clipă trăim în basme. Aici spun ciobanii că vin vulturii, primăvara, de beau apă ca să-ntinerească, aici își învață puii să zboare, deasupra acestei oglinzi fermecate mijesc de somn, cu aripele-ntinse, trufașii regi ai înălțimilor. </p>
                     <p>Ne lăsăm în jos pe pârăul Mreaja, care-și trage izvorul din apele lacului, trecem prin locuri râpoase, peste grumaji de stânci, ca să dăm mai de-a dreptul, ceea ce-i pururea drumul cel mai lung, cum spune-așa de bine înțeleptul nostru popor. Iată-ne în sfârșit pe frumoasa vale a Siriului, deschisă-ntre păduri de brad și plaiuri vesele, cu întinse fânețe ce-ți odihnesc ochii și te-mbată de mireasma florilor. Pe valea asta, aproape de apa Buzăului, ne-ntâlnim c-un tânăr învățat francez, care umblă să afle vacul și tainile pământului în cartea necercetată încă a munților noștri. Frumusețile naturii, ca și ale artei, împrietenesc pe oameni ușor. El vine tot din Prahova, pe altă vale însă, pe Bâsca Chiojdului, a văzut cam aceleași locuri pe care le-am văzut și noi, și de aci încolo facem o bună parte din drum împreună.</p>
                  </div>
                  <div type="div4">
                     <head>Meledic</head>
                     <p>După mai multe zile de călărie și de zdruncen, și nopți de nesomn pe la stâne, să stai răsturnat într-un jilț moale, pe-o limpede seară de vară, în liniștea solemnă a munților, subt un cer învăpăiat de stele, și s-asculți pe un străin deștept care a umblat și a văzut lume multă, să-l asculți vorbindu-ți cu uimire de țara ta, de frumusețile și de bogățiile ei, iată o fericire din acelea care-ți lasă-n viață dungi neșterse de lumină, cărări de-a lungul cărora îți porți cu drag aducerileaminte. </p>
                     <p>Suntem la Meledic, una din cele mai largi deschizături din Carpații Buzăului. Măgura pe care stăm — un vârf înalt de unde privim toată valea Meledicului și munții depărtați cari-o înconjoară — se cheamă „Gruiul Haiducilor”. Un mândru castel se ridică pe marginea lacului, flori ne-mpresoară, stelele tremură-n lac, lin clincătă pe vale apele Slănicului. </p>
                     <p>— Doamne, frumoasă țară mai aveți... Pământul d-voastră e într-adevăr o mamă care vă răsfață: el vă dă, aproape de-a gata — și asta nu este totdeauna un bine — vă dă cu mâna largă fructele cele mai gustoase, grânele cele mai căutate în Europa și vinuri despre cari noi, la Paris, vorbim ca de lucruri din povești. În alte părți va să muncești și s-asuzi din greu, să te lupți piept la piept cu pământul ca să smulgi și tu ceva din bogățiile lui, fără să mai vorbim de țările friguroase unde glia e săracă și unde oamenii sunt nevoiți să ceară mărilor hrana pe care nu le-o poate da pământul. Aici am văzut pășuni întinse rămase nepăscute, păduri nemărginite ce par a fi crescut numai pentru podoaba munților și adăpostul fiarelor, gorgane de sare și râuri de păcură ce de sine au izbucnit din adâncuri, nerăbdătoare, viind ele la d-voastră. Eu am rămas pe gânduri ieri, la Lopătari, când am văzut pe deal limbile acelea de flăcări, străvezii, tremurătoare în bătaia soarelui — îmi închipuiam... poți oare să nu visezi într-o țară ca a d-tale?... îmi închipuiam că pe dealul acela al Smoleanului s-ar ridica un oraș care s-ar încălzi și s-ar lumina c-un gaz așa de curat, strecurat cu atâta grijă și împărțit cu atâta dărnicie de bunul d-voastră pământ, și că toți munții aceștia — frumoșii munți ai Buzăului, care au lacuri, și chihlimbar, și aur — și-ar deschide deodată ascunsele lor comori și le-ar revărsa asupra acelui oraș, asupra țării întregi... Ce noapte divină, și cum te îndeamnă la vorbă și la vedenii!... Spune drept dacă patria d-voastră — pe caremi închipui cât trebuie s-o iubiți — nu vă dă adesea visuri de acestea, dintr-o mie și una de nopți. În orice caz, mărturisește că sunteți un popor fericit. </p>
                     <p>— Ar trebui să fim. Îți spuneam însă ce istorie zbuciumată am avut, o luptă a fost aproape toată viața noastră, și un câmp de jaf și de măcel — pământul țării. Și azi găsesc plugarii noștri săgeți pe unde ară, și pinteni și zăbale ruginite, și oase de cai cu oase de viteji amestecate. Pe când d-voastră munceați în liniște, și ridicați altarele luminii apusene, noi păzeam — străji credincioase și neadormite -la porțile Carpaților, noi ne luptam, sărmanii, neștiuți și neajutați de nimeni, și apăram cu sângele nostru sfânta și rodnica d-voastră pace... Gardă care moare — cum ziceți în mândra d-voastră limbă — moare, dar nu se predă. Noi am fost garda aceea! Vedeți dar că nu vă suntem tocmai străini, și că am pus și noi ceva — de departe — la lumina asta mare, spre care de-abia acum, de câțiva ani, putem să ne întoarcem fața și să ne adăpăm, la strălucirea ei, sufletele noastre așa de-nsetate, de veacuri însetate. Poporul nostru e încă sub spaima primejdiilor prin care a trecut. El nu-i strângător, pentru că a strâns de mii de ori, și de mii de ori a fost jăfuit; el nu-i încrezător în dreptatea și rânduiala omenească, pentru că mereu s-a încrezut, și mereu a fost înșelat, și de oameni, și de soartă. El e acum, bietul, ca un copil bătut, un copil bun, blând, înzestrat cu cele mai alese însușiri — comori ascunse dorm încă în sufletul lui, ca și în pământul pe care trăiește — și în ziua când, înseninat și trezit la adevărata viață, va fi chemat să și le arate, nu va fi popor pe lume mai cuminte, mai generos și mai de ispravă ca poporul românesc. </p>
                  </div>
                  <div type="div4">
                     <head>Muntele Penteleu. Mânăstirea Găvanu</head>
                     <p>Soarele e de trei suliți pe cer, spune moș Gheorghe, la noi sunt zece ore, și când am plecat, nu se zărea vârf de suliță. Departe a rămas în urma noastră valea Meledicului, cu băile ei, cu mândru-i castel și strălucitoarele-i lacuri, vechea mânăstire și posomorâtele ruine ale Cetății lui Vintilă-vodă de pe malul Slănicului. Numai legendele, minunatele legende ale Meledicului, merg cu noi pe plaiuri. Le poartă moș Gheorghe în tolbă. Și cum le spune!... </p>
                     <p>— De unde le știi așa, moș Gheorghe, că d-ta nu ești de pe-aici?... </p>
                     <p>— Ei, apoi au mai venit ele pe la noi... Vorbește rar și așezat. Din când în când își dă puțin capul pe spate, surâde pe sub mustață, ș-atunci toată fața i se luminează. </p>
                     <p>Un trup mijlociu, vânos, sprinten la mișcări; piciorul strâns bine în opincă, ițari de dimie, o curelușă peste cămașa de cânepă, scurtă-n poale, strâmtă în mânici, — un chip uscățiv, fără vârstă, ars de soare, ochii vii, mustața roșcovană, tunsă puțin pe buze, chica retezată, și o căciulă cât toate zilele, pe care o dă moș Gheorghe — la anumite vorbe — când pe ochi, când pe ceafă, când pe-o ureche. E pândar în Jitia și-i zice lumea moș de când era mic, pentru că vorbea „în tâlcuri” și tot cu oamenii mari îi plăcea să stea. Are un frate în București, învățat, însurat, procopsit acolo: de zece ani n-a mai venit în satul lui și nu mai vrea să știe de cei care și-au luat mămăliga de la gură ca să-l dea la carte. </p>
                     <p>— S-a făcut boier... Săracu!<lb/>— De ce sărac, moș Gheorghe, că zici c-a ajuns bine?<lb/>— Hm... bine să-i dea Dumnezeu. Da' eu știu o vorbă țărănească de-a noastră, și mi-i dragă, ș-o spun și la copii acasă: </p>
                     <p>“Decât să-nting în unt</p>
                     <p>și să mă uit în pământ,</p>
                     <p>Mai bine să-nting în sare</p>
                     <p>și să mă uit la soare!”</p>
                     <p>Frumos și-a dat căciula pe ceafă și s-a uitat în sus, iar mie mi s-a părut că văd în el — în scăpărarea acelei clipe — toată mândria neamului românesc. </p>
                     <p>Tăiem în lung înaltul dezvăliș de pe „Podul Calului”. În jurul nostru, ieșind din văi, codrii de brazi s-agață de stânci. Pe deasupra lor ochii scapără departe, în largul zărilor. Spre miazănoapte s-alungă șirul nesfârșit de măguri, ca valurile unei mări. Falnic și luminos se ridică-n fund blândul rege al atâtor înălțimi, vestitul Penteleu, cu cele mai grase pășuni, cu cele mai încântătoare și mai bogate plaiuri din tot cuprinsul Carpaților noștri. Din podișuri moi, trăgănate, pare că-l vezi cum crește, cum se desface-n sus, puternic și singur, lămurindu-și fruntea boltită pe albastrul cerului, împingându-și spinarea rotundă, gigantică, spre munții Ardealului. Din trunchiul lui pornesc, rășchirate, ca degetele unei mâini, cele cinci ramuri mari, descoperite: Cernatul, Miclăușul, Piciorul Caprii, Vâforâtul și Zănoaga. Pete de umbră se poartă pe codri și pe luminișuri. Întunecat, în manta-i de brazi, se-nalță-n fața noastră muntele Cireșu. </p>
                     <p>Cărarea intră-n desiș. Răsună sub picior pământul uscat și vânăt ca cenușa. Tufe mărunte de afine se întind pe lângă arborii doborâți de bătrâneță. </p>
                     <p>— Mai avem mult, moș Gheorghe, pân' la Găvan?<lb/>— Mai e nițel. Așa, ca o fugă de iapă... până crapă. Urcăm din greu tihăraiele umbrite ale Cireșului, maluri de sigă sparte de puhoaie, brazi de înălțimi uimitoare, fagi stufoși cu ramurile încărcate de jir, pe dâmburi deschise </p>
                     <p rend="center">* </p>
                     <p>mesteacăni albi, cu frunza măruntă, ușoară — o ploaie de bănuți în aer; jos, în vale, s-aruncă vâjâind undele zbuciumate ale Jgheabului. Un cerb speriat trece-n goană pe dinaintea noastră, cu botul înainte, cu coarnele lăsate pe spate, ca o săgeată spintecă desișul, lung freamătă pădurea în lungul lui. O luăm pe hățașe la stânga și coborâm în Găvan. Descălecăm în curtea verde, tăcută, tristă a mânăstirii. </p>
                     <p>— Uf, că greu a mai fost, zic eu, șchiopătând puțin de osteneală. </p>
                     <p>Da' moș Gheorghe, care-a venit pe jos tot drumul, și cu merindele în spinare, clatină din cap, surâde pe sub mustață și mă privește lung. </p>
                     <p>— Asta-i curat vorba aia: „În loc să geamă boii, scârție caru”. </p>
                     <p>Mânăstirea este ascunsă într-o poieniță sub tăietura dreaptă, prăpăstioasă a muntelui Găvanu: o bisericuță de lemn în mijlocul curții, pe de lături câteva chilii vechi, unele-n ruină, în fund, un izvor, de la care pleacă în deal o cărăruie ce duce printre stânci la o cocioabă, adevărată vizuină, unde trăiește singur — de optzeci de ani singur în această pustietate — schimnicul Sofronie. Ne-a întrebat „cine mai domnește pe țară și ce mai e pe lume”. Acum un veac a fost cătană subt Ipsilante-vodă pe vremea pasvangiilor. Ne-a spus că, înainte de-a veni aici, a fost călugăr la „Poiana Mărului”. Ne-a vorbit cu dor de „curțile” și biserica de acolo, ș-a dat să plângă, dar ochii lui nu mai aveau lăcrămi — a oftat adânc și cu multă jale-a zis: „Cântă cucu la Poiana Mărului!” </p>
                  </div>
                  <div type="div4">
                     <head>În Râmnicu-Sărat</head>
                     <p>Din codrii Găvanelor ieșim pe-ntinsoare de plaiuri, spre răsărit, pe sub „Gropile de aur” din muntele Bisoca — Abrudul Buzăului — lăsăm în urmă sate, împrăștiate pe văi, și lacuri cu ostroave plutitoare, și izvoare sărate ce-aștern, pe unde trec, cărări de zăpadă, și, după vro trei ceasuri de umblet tot pe locuri învălurate și pe sub frânturi de dealuri descoperite, cotim la stânga și dăm în măreața spintecătură a Râmnicului. Valea se deschide ca o carte, pe malurile-i revărsate, de-o uimitoare înălțime, se-nfig gospodării, căsuțe rare, fânețengrădite cu leațuri, fâșioare de livezi prinse pe clinuri înguste, gata parcă să se pornească și să curgă toate de râpă. Aici, la capătul Bisocei, e schitul Poiana Mărului, ascuns în mijlocul pădurii ce-mbracă până jos malul drept al Râmnicului. Ne scoborâm în adâncul prăpăstios al văii și trecem râul prin vad. Soarele asfințește. În fund, pe Bisoca, norii aprinși se farmă, bulgări de jăratic se-mprăștie pe cer — înaltul mal din fața noastră e rumenit ca de bătaia unei flăcări. Urcăm pe cărări piezișe pripoarele descoperite — umbra-nserării neajunge din urmă, și intrăm cu ea în satul Jitia. De aici încep să se ridice grebenii munților ce-ncununează partea dinspre miazănoapte a Râmnicului-Sărat. </p>
                     <p>A doua zi dimineață o luăm în sus, cătră strunga de zare ce se deschide printre „Piatra Vânătă” și țuguiul păduros al „Stejicului”. Ne lăsăm pe pârăul Cerbului — aceeași tăietură de maluri, același pământ scrupos, uscat, plesnit în toate părțile. </p>
                     <p>— Nu ți-e cald, moș Gheorghe, cu căciula aia mare?...<lb/>— Nu, că-s deprins. Și-mi mai țin răcoare țidulele de bir, pe care le păstrez în fund, și pacul de tutun... că ziua mi-i geantă, și noaptea mi-i căpătăi, când dorm în țarnă, pe pământul gol. Iar când sunt singur, și mi-i urât, și-mi urlă capul de nevoi, îmi pun căciula lângă mine și stau cu ea de vorbă, cum ai sta d-ta c-un prieten... Hei, câte sfaturi bune n-am avut eu de la căciula asta! </p>
                     <p rend="center">* </p>
                     <p>Abatem la stânga și urcăm pe podișuri verzi, înecate de soare. Căsuțe albe, rari, încep să se ivească pe trâmba de fâneață ușor înclinată pe spatele rotund al muntelui. De sus, bisericuța de lemn privește în vale peste micile gospodării împrăștiate pe-ntinsul tăpșan. E satul Niculele, așternut în lumină, în zariște largă și-n miros de flori. Ieșim din sat și trecem pe lângă două stânci mari ce răsar, ca din senin, în mijlocul pajiștii. Sunt „Pietrele Fetei”. Moș Gheorghe nearată, spre stânga, vârful înalt și colțuros al muntelui... </p>
                     <p>— Iaca acolo ședeau și se jucau, odată, doi copii de uriaș — o fată și un băiat — și cătând încoace, pe plaiul Niculelor, au făcut rămășag între ei: care-o zvârli mai departe, ș-au luat fiecare câte-o stâncă din țancul muntelui, cum am lua noi o pietricică, ș-a aruncat întâi băiatul, și piatra lui... uiteo lângă râpă, iar când a zvârlit fata, a zbârnâit stânca-n văzduh, ca scăpată din prăpastie, și tocmai aici a căzut; ș-atunci băiatul, de necaz c-a rămas de rușine, s-a repezit de sus și numai o dată a izbit cu baltagu-n piatră ș-a despicat-o-n două, cum o vedeți, iar fata s-a pus pe un râs de-au clocotit văile și codrii până-n coclaurile Vrancii. Astea erau pe vremea „Jidovilor”, cari pășeau pe munți ca pe mușuroaie și uscau râurile dintr-o sorbitură... Ce lume-o fi fost pe-atunci, că cică tot așa un copil de uriaș, purtându-se pe meleagurile astea, a găsit într-o vale un sat de-ale noastre și l-a strâns cu case cu tot în poala cămășuții ș-a dat fuga la mă-sa, bucuros: „Uite, mamă, ce-am găsit eu”. Și mă-sa, plecându-se pe micile gângănii ce furnicau în poala țâncului, s-a uitat cu luareaminte și i-a spus: „Du-i la loc, dragul mamii, că ăștia-s oameni, și ei or să stăpânească pământul”. </p>
                     <p>Străbatem codrul de brazi așternut pe poalele muntelui Piatra și ieșim iarăși în luminiș. Ne ridicăm pe trepte largi de pajiște, valea se deschide din ce în ce mai mândră-n urma noastră, trecem un tăpșan, apoi altul, și iată-ne sus, pe vârful Muntiorului. </p>
                     <p>Aici suntem în pragul Moldovii. Din coapsa acestui munte zbucnesc, bolborosind, și se împing spre răsărit undele Milcovului, care pentru multă și amară vreme au curmat în două pământul țării și istoria neamului nostru. O dungă neagră așterne Milcovul peste trecutul patriei noastre. Numele lui recheamă atâtea amintiri dureroase: războaie crâncene între ștefan cel Mare și Radu cel Frumos, între Tomșa și Petru șchiopul, între Mihai Viteazul și Simion Movilă... aproape patru veacuri de luptă vrăjmașă între frați! și nu e apă pe albia acestui râu cât sânge și câte lăcrimi s-au vărsat pe malurile lui. </p>
                     <p>O iarbă subțire, culcată de vânturi, s-așterne ca un covor pe largul, înaltul creștet al Muntiorului. Privirile noastre, însetate de spațiu, zboară peste munții a trei ținuturi. Sute de piscuri răsar de pretutindeni, se desfac unele din altele, zimțuind zarea până în albastrul depărtărilor. Numai spre răsărit, în strunga ce se deschide pe lângă Zboina Frumoasă, s-astâmpără clocotul pământului, și măgurile se pleacă, dând goană vederii pe valea netedă, fumurie a Siretului. </p>
                  </div>
                  <div type="div4">
                     <head>În Vrancea</head>
                     <p>Ne lăsăm spre miazănoapte, pe plaiurile umbrite ale munților, în „Țara Vrancii”. Departe-naintea noastră se văd printre munți șerpuirile apelor, și-n lungul văilor albe, cu sclipiri de argint, se lămuresc satele ca-ntr-o panoramă, presărate pe sub frânturi de codru. Soarele scapătă cătră asfințit, fuioare de nori izvorăsc din adâncuri, un vultur plutește, cu aripele-ntinse, în creștetul zării — pe coaste răsună tălăngi, și glasuri de ape, și doine din fluier. În tot cuprinsul e un farmec care ne spune c-am pășit pe pragul unei alte lumi. Descălecăm și tăiem pripoarele de-a dreptul; străbatem pădurea de brazi ce acopere poalele muntelui și, pe la aprinsul stelelor, ieșim în larg, pe valea Zăbalii, la satul Nereju. </p>
                     <p>Într-adevăr, Vrancea e o altă lume. De aici s-abat Carpații, împingându-și culmile spre miazănoapte. Din îndoitura lor se rup lungi șiruri de munți: Giurgiul, Alunișul, Lapoșul, Culmea Neagră, Soveja, Zăbrăuții, Lepșa, puternice brațe ce se desfac și prind în arcurile lor mândrul plai al Vrancii, îngrădindu-i codrii, satele și izvoarele ca-ntr-o cetate uriașă. O armată-n Vrancea s-ar bate c-o lume. </p>
                     <p>„Era o babă vădană, ș-avea șapte feciori...” Așa-și încep vrâncenii frumoasa lor legendă. „și cum sta bătrâna pe prispă și torcea, cătră un amurg de seară, iată că tresare de-un tropot venit de pe deal, un călăreț se oprește-n fața ei, trudit, cu calul în spume. </p>
                     <p>— Sunt ștefan, turcii ne-au călcat țara, viu din război, oastea mi-i spartă... Și-s singur. </p>
                     <p>— Dumnezeu te-a îndreptat, stăpâne, la ușa mea. Am șapte feciori, frumoși și voinici, și mi-s dragi ca lumina ochilor... ai tăi sunt, doamne. </p>
                     <p>În zori sunau din corn, pe munții Moldovii, cei șapte voinici. Curgeau plăieșii roiuri de pe sub poalele codrilor. Oaste nouă ieși ca din pământ. Ș-a pornit domnul cu ea, într-un ceas bun, și s-a lăsat pe neașteptate asupra turcilor, cari se credeau stăpâni pe țară. Atunci a văzut ștefan ce pot flăcăii Vrâncioaiei! Cădeau turbanele sub brațele lor ca spicele sub secere. De dimineață până-n noapte a ținut lupta, ș-atâta măcel a fost, ș-atâția păgâni au pierit, cât s-au cruntat apele de sângele lor. Iar când s-a întors marele voievod, biruitor, în cuibul lui de vultur, la Cetatea Neamțului, a chemat cu drag pe cei șapte voinici și le-a zis: </p>
                     <p>— Voi sunteți șapte frați, în Vrancea sunt șapte munți, ai </p>
                     <p rend="center">* </p>
                     <p>voștri să fie de veci, și neam de neamul vostru să-i stăpânească-n pace!... </p>
                     <p>Și multă vreme răzeșii Vrancii bir n-au plătit, podvadă n-au făcut, singuri și-au fost stăpâni.” </p>
                     <p>Iar sus domnii fanarioți spuneau cu fală: „Niciodată droșca unui Grec n-a ridicat colbul de pe drumurile noastre!” </p>
                     <p>Închiși în munți, departe de zbuciumul orașelor, sănătoși, deștepți și harnici, vrâncenii sunt, cu adevărat, mândri -mândri de noblețea lor militărească, de graiul și de portul lor românesc, de doinele și de legendele lor, de sculele, scoarțele și alesăturile ce fac podoaba casei și pe cari nu ți le-ar vinde pentru nimic în lume, mândri până și de numele plaiului lor, voinicesc și sonor ca un strigăt de trâmbiță. Și ce frumos s-au luptat vrâncenii în războiul de la '77! Cu pieptul deschis se duceau la moarte. Ei țineau să arate lumii că în dorobanții Domnitorului Carol sunt sufletele vechilor plăieși ai lui ștefan cel Mare. </p>
                     <p>De dimineață ne scoală morile și fierăstraiele Nerejului. Încălecăm, s-o luăm în jos, pe Zăbala. Valea e-n ceață, munții fumegă. Înaintăm în pasul calului pe cotiturile apei, trecem prin satele Spulberul, Paltinul, împrăștiate de o parte și de alta pe poalele munților, și pe-aproape de nămiezi coborâm în Năruja, cea mai cuprinsă așezare de pe valea asta, așternută sub măguri de sare, la răscrucea apelor, unde s-aruncă pârăul Năruja în matca Zăbalii. E soare și liniște. Vitele rumegă pe prund. Gospodarii robotesc pe lângă casă, în așteptarea mămăligii. Numai drâstele și pivele toacă pe pârău. </p>
                     <p>Rupte și prăpăstioase se-nalță-n zări spinările munților. Pe unelocuri se văd ca niște răni urmele vechilor codri. Valea se pleacă. Apele spumegă, din ce în ce mai zorite, sfărâmânduse de stânci în bulgări de cristal. Sosim la gura Zăbalii, în </p>
                     <p rend="center">* </p>
                     <p>satul Prisaca. De-aici o luăm la stânga, pe spintecătura noduroasă a Putnei. Alte priveliști încep, și toate parcă-s mai mărețe. Acum urcăm în susul apei. Din când în când munții se dau la o parte, ca să facă loc satelor. Ogoare și livezi s-aștern pe podișuri întinse. Se-mbracă ponoarele-n păduri. Trecem prin Bârsești, prin Tulnici — sate vesele, primitoare, în larg răspândite pe prispe de verdeață — și ne oprim în prăbușitura stâncilor de la „Săritoarea Putnei”. Aici munții s-apropie, se strâng, să zugrume râul în zidurile lor de piatră; și Putna se zbate, se smulge biruitoare din încleștarea lor; pe lespezi mari, culcate, coboară praguri-praguri, se toarnă toată-n copci adânci, și fierbe de mânie, și iar dau munții s-o prindă, și iar îi răpune; lung freamătă codrii de strigătele ei, — din când în când se lasă-n culcușuri largi, odihnitoare, și pare c-ațipește-o clipă pe căpătâiul stâncilor învinse. </p>
                     <p>Urcăm prin strâmtoare, cărarea-i teșoasă, caii trudiți, și valea se-neacă de umbră. Dormim noaptea la un conac de hierăstraie, pe Lepșa. A doua zi ne lăsăm, prin rariști de codru, pe albia Șușiții, și pe la amiază sosim în Soveja, în dulcea Soveja, așternută pe o luminoasă deschidere de plai, în mijlocul munților, între păduri de brad, la porțile Vrancii. Albe, curate, se saltă căsuțele dintre livezi, și toate-ți surâd și te cheamă cu drag. Un tăpșan acoperit cu molifți desparte cele două cătune: Rucărenii și Dragoslovenii. Pe-ncheieturile măgurilor, de pretutindeni, izvoare limpezi vin să s-arunce în matca Șușiții. Pe sus, cărări ispititoare strătaie poienile și s-adâncesc în desișuri. În fund munții își rotunjesc gheburile tărcate de soare. Sub strașina Zboinii, deasupra pârăului Dragomira, dorm rămășițele vechii mânăstiri Soveja, unde Matei Basarab, domnul Munteniei, a zidit acum două veacuri și jumătate o biserică mare, „afară de hotarele țării lui, în locul moldovenesc al Vrancii”, pe când domnul Moldovii, Vasile Lupu, înălța în Târgoviștea biserica Stelea, voind astfel cei doi voievozi să sfințească pacea încheiată-ntre ei după atâta hainie și vărsare de sânge. </p>
                     <p>Înserează. Valea răsună de mugete. În aer e un miros răcoritor de brad și de fâneață. Și parcă n-ai mai intra-n casă, și parcă n-ai mai pleca de-aici...</p>
                  </div>
                  <div type="div4">
                     <head>În Munții Bacăului</head>
                     <p>De pe larga tăietură a Șușiții, o luăm pe la Câmpuri în sus, pe pârăul Negru, urcăm spre miazănoapte, pe sub coastele Tihăraielor, prin păduri brăcuite, prin meleaguri pustii, scrijelate de rovine, și ieșim, după două ceasuri de suiș, pe culmea Tempei, de unde ne lăsăm, țiind matca Haloșului, la mânăstirea Cașin. De-aici începe lanțul frumoaselor sate de mocani, înșirate pe spintecătura Cașinului, până-n Trotuș. Vechea mânăstire s-a dărăpănat. Acum două sute cincizeci de ani se ridicau pe măgura asta, încunjurată de codri, curțile domnului Gheorghe ștefan, întărite cu ziduri, ca o cetate -au bătut vijeliile vremii și le-au amestecat cu pământul. Din toată strălucirea de odinioară n-a mai rămas decât stema Moldovii săpată-n chenarul de marmură de la gârliciul tainiții, prin care-au ieșit într-o noapte domnul și curtenii de-au scăpat teferi sub pavăza codrului, pe când turcii, în gloată mare, trosnind din sinețe, spărgeau porțile cetății. </p>
                     <p>Ne scoborâm pe valea Cașinului în satul Onești, veche așezare de răzeși, pe-un șes așternut între dealuri, la răspântia </p>
                     <p rend="center">* </p>
                     <p>celor mai sălbatice ape ce se prăbușesc din munții Bacăului. Aici soarbe Trotușul, din dreapta, undele Oituzului și ale Cașinului, din stânga, șioiul zbuciumat al Tazlăului și, târându-le peste bolovani, le scoate la luncă, unde le primește, în patu-i larg și nisipos. Siretul — Dunărea Moldovii. Pe-aici trece linia ferată care, urcând în sus pe strâmtoarea Trotușului, despică munții și răzbate-n Ardeal prin strunga de la Palanca. Din vatra Oneștilor facem un ceas, cu trăsura, până-n Târgu-Ocna — un orășel drăguț, cuibărit pe apa Trotușului, între măguri acoperite cu vii și cu livezi. Lăsăm în dreapta gorganul vânăt, cu vestitele-i ocne, cari din timpurile cele mai îndepărtate și-au deschis țării nesfârșitele lor bogății de sare, ș-o luăm cătră apus, pe drumul uscat și colburos al Slănicului. Soarele se apropie de codri. În urma noastră, cu fața spre lunca Trotușului, rămâne, singuratică, înfiptă-ntr-un mal, casa bătrânească a nemuritorului Negri. Ne uităm cu respect la zidurile acelea albe ce de-abia se văd dintre copaci — acolo a trăit, acolo a visat, acolo a muncit pentru binele și fericirea noastră blândul preot al Unirei, omul pentru care iubirea de țară și de neam a fost o adevărată religie. Treptat, zarea se închide. Drumul îngust șerpuiește pe sub stânci, pe marginea Slănicului, ale cărui unde repezi vâjâie clăbucite de pietre. Sosim, după un ceas, la vechiul „Cerdac” — două căsuțe, între care s-așterne, peste volbura apei, un umbrar de scânduri, mâzgălit de iscălituri. De-aicincolo se mai lărgește puțin: începe satul; mergem încă vrun ceas printre casele rare, înșirate de-a lungul pârăului, cotim la stânga, pe după o perdea de fagi, urcăm un dâmb, și deodată înaintea noastră se descopăr, luminoase-n rama lor de codru, Băile Slănic — Sinaia Moldovii. </p>
                     <p>Aici valea se-nchide din toate părțile: o horă de munți o prind la mijloc, și apele colcotă grămădite ca-ntr-o pâlnie. Pe fundul văii, de-o parte și de alta a Slănicului, se înalță oteluri mari, vile atrăgătoare răsar dintre copaci, drumuri albe, netede se-ndoaie molatic peste tăpșanele verzi, cărări pietruite se cațără pe brâiele măgurilor, pe sub bolți de ramuri; chioșcuri neașteptate-ți ies în cale; de sus te strigă vârfurile munților Cerbul, Puful, să-ți arate poienele lor înflorite, și largile lor priveliști, peste clocotișul codrilor, înspre Poiana Sărată de la trecătoarea Oituzului și-nspre Poarta Vânturilor de la Nemira-Mare. Zbucnesc din stânci izvoarele binefăcătoare, descoperite acum o sută de ani de serdarul Mihalachi Spiridon, care vâna cerbi și urși pe unde ne primblăm noi azi în cântecul muzicei. Înaintăm, pe lângă băi, pe șoseaua ce șerpuiește spre graniță. Tot mai tare s-aude-naintea noastră vuietul apei. Suntem la cascadă. O punte s-așterne peste Slănic<lb/>— de pe ea ne uităm, pe după o perdea de brazi, la valul sclipitor ce se aruncă de pe pragul unei stânci și cade plescăind pe-o lespede lată de piatră. Soarele aprinde curcubeie în norul de pulbere ce se ridică, împrăștiind în aer o răcoare dulce, -pădurea răsună ca de-o fanfară. </p>
                     <p>Din Slănic pornim de dimineață pe cărăruia de codru ce suie-n pripoarele munților spre miazănoapte, trecem pe la obârșia izvoarelor sărate, peste vârtoapele sălbatice ale Nemirei și ne lăsăm, după cinci ore de umblet prin pustietăți, în cătunul Poiana de pe pârăul Uzului. De-aici ținem spre răsărit șleaul apei și ieșim, pe la Dărmăneșți, în mândra și bogata vale a Trotușului — Prahova Bacăului. Gonit din steiurile Solului, din Transilvania, Trotușul sparge pe la Palanca meterezele Tarcăului și, dând stâncile la o parte, deschide văi largi și roditoare pe poalele munților și le împodobește cu sate, cu fabrici, cu minunate castele și parcuri, așterne drumde-fier, desfundă izvoare de păcură, mine de cărbuni și cariere de piatră, mișcă sute de herăstraie, cară plutele devale și, strângând pâraiele codrilor, se lasă voios la luncă, unde, tolănit pe nisip, ascultă fluierele doinașilor și-și joacă solzii de argint în razele soarelui. </p>
                     <p>Ne urcăm la Comănești, sat mare, frumos așezat între munți, pe tăpșane deschise, ușor înclinat spre apa Trotușului. Vuiește valea de zgomotul morilor ș-al herăstraielor. În toate părțile e mișcare, zarvă — freamătul muncii. Sute de brațe harnice desfundă comorile pământului. Din când în când auzi, ca niște vaiete prelungi, strigătele acelea de glasuri unite cu care obicinuiesc muncitorii a se îndemna la ridicarea greutăților mari; tăcut privește de pe podișul din stânga mărețul castel, care-și întinde-n fund, spre codri, parcu-i întunecos, cu drumuri tăinuite, cu bărci pe lacuri, cu punți peste cascade și cu boschete de portocali. </p>
                     <p>Pe-nserate sosim la Moinești, cea mai bogată schelă de petrol din Moldova. A doua zi luăm în sus calea Tăzlăului Sărat și, după trei ceasuri de urcuș printre stânci, cârmim la stânga, pe sub Runcu Stânelor, străbatem codrii de brazi ce se lasă ca niște plete pe umerii Goșmanului și intrăm în sălbatica, prăpăstioasa spintecătură a Tarcăului.</p>
                  </div>
                  <div type="div4">
                     <head>În Munții Neamțului</head>
                     <p>Ne lăsăm în jos pe la schitul Tarcău, pitit într-o poieniță la gura Bolohănișului; păduri nestrăbătute atârnă pe laturile stâncoase ale văii. Un nor se oprește deasupra noastră; din creștetul cerului soarele-l săgetează și-l sparge; și alți nori se ridică, tot mai posomorâți, de prin văgăunile munților; în aer se face răcoare, frunzele încep să tremure, un pod dentuneric s-așterne în văzduh, și câteva minute nu se aude decât foșnetul pădurii; deodată, ca un șarpe de foc se zvârcolește în nori, ș-un tunet groaznic zguduie cuprinsul; ne uităm îngrijați în urmă, ploaia vine perdea spre noi, și toată valea se umple de ropot. Într-o clipă potopul ne-ajunge, fulger după fulger spintecă tăria, și tunetele se-ntețesc. Ne-adăpostim subt un fag — în credința poporului nostru fagul e un copac sfânt, apărat de trăsnet. Urlă Tarcăul în vale, umflat de puhoaie; din ce în ce mai tare s-aud grohotind bolovanii târâți în valurile-i posomorâte, și ploaia cade, cade vijelioasă, neostoită, răpăitoare ca o grindină, de crezi că se dărapănă munții. Peste vrun ceas se răzbună, bolta se limpezește, pădurilencropite de soare încep să aburească. Ne lăsăm la conacul hierăstrăielor, de unde se-ntinde, pe malul drept al Tarcăului, o linie ferată pentru căratul lemnelor în vale. Jos, pârăul s-azvârle învolburat pe scările de lespezi. De-o parte și de alta se-nalță pripoare îmbrăcate-n codru; încet picură ploaia de pe ramuri, rari licăriri de soare tremură-n frunzișul umed, șopârlele gonite din culcușurile lor de năvala apei tânjesc pe lângă drum. O strungă luminoasă se deschide-n fața noastră<lb/>— ieșim în valea Bistriții. </p>
                     <p>A doua zi plecăm cu trăsura de la Gura-Tarcăului în sus, pe frumoasa șosea ce se așterne ca o prispă lată de-a lungul Bistriții, pe sub poalele codrilor. Multe râuri s-aruncă din strâmtorile Carpaților în roditoarele noastre câmpii, nici unul însă nu deschide în băteliștea munților o vale mai luminosă și mai fermecătoare ca Bistrița Moldovii. Ea întrunește-n întinsa-i domnie sălbătăcia Jiului, măreția Oltului și bogățiile Prahovei. Călătorii străini cari-au străbătut-o pe plute, din Dorna până-n Piatra, o pun, cu drept cuvânt, printre cele mai frumoase ape din lume. În vechime curgea pe prund de aur și purta numele de „Aurar”. Drum larg despică printre măguri valurile-i repezi, și falnic îi e mersul. Se-nalță codrii s-o privească, sprințare-i sar pâraiele-n cale, plutașii îi cântă doine, satele huzuresc pe mândrele-i maluri: pădurile au căprioare, izvoarele păstrăvi, și Bistrița — lostriți. Trecem Bicazul, Buhalnița, Hangul, și de la Răpciuni, lăsăm șoseaua ș-apucăm la stânga, pe pârăul Schitului, pe lângă jgheabul de scânduri, prin care-o lungă șuviță de apă cară ghile și dulapi din herăstraiele munților în schela Bistriții. Urcăm un tăpșan întunecat de brazi și ieșim în luminiș, în larga fâneață de pe poalele Ceahlăului, la schitul Durău. Toaca răsună limpede în pacea cuprinsului. Soarele scapătă spre asfințit. Pete de aur se aprind pe coamele codrilor. Șuietele izvoarelor s-aud bolborosind, ca niște glasuri pe sub pământ. Măreț, fantastic se ridică-n fața noastră, ca un dom uriaș, Pionul<lb/>— bătrânul rege al Carpaților Moldovii. </p>
                     <p>Pornim, șir lung de călăreți, pe cărarea ce taie la deal poiana schitului. Turlele Ceahlăului stau îmbrobodite-n ceață. Și-i liniște, o liniște sfântă, care face să te crezi pe alt tărâm. Miresme dulci plutesc în aerul răcoros al dimineții. De pe zarea colnicului o luăm la stânga și intrăm în pădure. Cale de-un ceas, până la „Fântâna Măcărescului”, urcușul e trăgănat, și strunga ce spintecă desișul pare-o alee. Din deal de fântână se dezvălește din codru un tăpșan verde, de pe care privirile scapă în zariște largă — vezi în depărtare șerpuirile Bistriții, și satele împrăștiete pe poalele măgurilor; la apus, „Pietrele Roșii” par ruinile unui castel, la miazănoapte, munții Călimanului își rotunjesc spinările goale, fumurii, pe bolta albastră a cerului. Deasupra noastră, Ceahlăul iese din neguri, soarele pune hlămizi de argint pe umerii stâncilor. Cărarea urcă-n cotituri prin beznă de codru, brazi lungi, doborâți de bătrânețe, zac pe pat de cetină, acoperiți de mușchi; unii, în picioare, putreziți, întind brațe negre, schiloade, cerșind parcă ajutor de la tovarășii care îi încun</p>
                     <p rend="center">* </p>
                     <p>joară voinici, zvelți, plini de viață. De pe Curmătura Arșiții se deschide iarăși priveliște largă spre munți. Jos, sub brădișul atârnat de țancuri, se vede schitul Durăului, cuibărit ca în fundul unei prăpăstii. Înaintăm pe podișul descoperit, lăsând în stânga turma de stane albe — „Caprele”, c-o mogâldeață mai răsărită-n mijlocul lor — „Ciobanul”, și din dreapta, „Scaunele” — o stâncă-naltă, singuratică, tăiată-n muchi regulate. Din nou ne adâncim în pădure, caii mărunți și inimoși se grapșină pe scări de bolovani, ne plecăm pe sub scobitura „Malului pestriț”, un părete zidit din pietre rotunde, albe, vinete, roșietice; înaintea noastră lumina începe să se cearnă prin rariștea de brazi, mai urcăm un pripor, și iată-ne sus, pe zarea Ceahlăului. Din jnepenii culcați de vânturi se înalță de pretutindeni stânci uriașe, ale căror forme ciudate au toate nume și înțelesuri potrivite în închipuirea poporului: Dochia, Tabăra Vulturilor, Turnu Sihastrului, Căciula Dorobanțului, Masa Ciobanului, de unde ai cea mai frumoasă vedere pe Valea Bistriții, Gardul Stânelor, ridicat pe pragul unei prăpăstii înfiorătoare, și-n mijlocul acestei salbe de stânci senalță Panaghia, un sul măreț de piatră, scrijelat de ploi, înfipt ca un corn în creștetul pleșuv al Ceahlăului. Soarele e la nămiezi. În depărtări, o pulbere albastră plutește peste talazuri de codri. Spre răsărit, în limpezișul cerului, se vede luna ca o secere de argint. Trecem, printre jnepeni, lunga tarniță ce-ndoaie culmea de la Toacă până-n măgura Lespezilor și ne lăsăm la Fântâna Rece. Aici ne odihnim pe mușuroaiele de iarbă din preajma șipotului, a cărui apă te taie la dinți, atâta-i de rece. În fața noastră se deschide în coasta muntelui o adâncă spintecătură, care se aseamănă foarte mult cu Valea Cerbului din Bucegi. De-aici încolo nu mai e cărare; lumea, de obicei, se întoarce la Durău tot pe unde a venit. Pe </p>
                     <p rend="center">* </p>
                     <p>noi însă ne momește farmecul necunoscutului și, deși nici unul din țăranii cu care am venit nu se-nduplecă să ne întovărășească, trimitem caii îndărăt și încercăm, într-un noroc, o nouă scoborâre de pe Ceahlău. E ora două după prânz. Cerul e senin, și în tot cuprinsul e o lumină și o tăcere ca-n vis. Mergem înainte pe podina descoperită ce ține zarea din movila de lespezi, pe la spatele cișmelei, și ne lăsăm pe vale în codrul brăcuit de sub Piciorul șchiopului. Printre copaci trântiți, printre hârtoape și bolovani, scoborâm mereu, ca-n adâncul unei prăpăstii. Pe ferestruiele ce se deschid în coperișul de ramuri ne uităm în sus la stanele albe de pe vârful Ceahlăului: ele-s călăuza noastră. Peste două ceasuri începem s-auzim, tot mai deslușit, tot mai aproape, freamătul sălbatecelor ape. Treptat, valea se-ngustează. Din stânga se repede pe crăpătura unui zid de piatră un izvoraș, lungă șuviță de argint, ce cade făcându-se pulbere la picioarele noastre. Dar de unde vine-atâta vuiet?... Ne-ntoarcem privirile la dreapta și rămânem uimiți. O pânză lată de apă, albă ca laptele, desfășurându-se ca de pe un sul, s-aruncă de la o înălțime amețitoare într-o copcă de piatră, care o prinde la vreo zece metri mai sus de albie, ș-apoi o toarnă-n jos, răsfirând-o ca o coadă de păun, peste pieptul rotund al unei stânci. De la Duruitoarea ne lăsăm pe matca pârăului, și după două ceasuri ieșim, printr-o rariște de mesteacăni, în cărarea bătută ce taie poienile Slatinei. Pe-nnoptate sosim la Durău, unde lumea-ncepuse a se neliniști de întârzierea noastră. </p>
                     <p>A doua zi ne scoborâm în Răpciuni și ținem în sus drumul de șleau ce se așterne pe malul drept al Bistriții până la gura Bistricioarei; de-aici ispititoarea șosea cârmește pe brâul unei măguri și străbate, pe la vama Prisăcani, dincolo, în valea Mureșului, iar noi apucăm drumeacul spart de puhoaie ce duce în Vatra Călugărenilor, trecem podul de la Gura-Largului, și spunem Bistriții: „La revedere...” Acum, înaintea noastră se deschide o vale pietroasă, pustie — de o parte și de alta dealuri descoperite, uscate, din coastele cărora ies pe unelocuri lespezi foioase, teancuri de plăci negre și bulgări de cărbune; un pârăuaș curge risipit, tăcut, printre bolovanii arși de soare. Pe la nămiezi ajungem la înfundătura văii, în codrul de brazi și de fagi ce-mbracă de sus până jos muntele Pătru-Vodă, pe care-a stat de s-a odihnit, într-o zi de cumplită-nvăluire-a sorții, semețul Rareș, biruitorul de la Feldioara. În șerpuiri largi, pe sub bolți de ramuri, șoseaua senalță trăgănat pe brâiele munților. Din zare ne uităm în urmă și vedem, ca-ntr-o panoramă, toată măreața zidire a Ceahlăului, lămurindu-și coroana-i de stânci pe albastrul cerului. Coborâm în Plotun: câteva căsuțe presărate pe-ncheietura măgurilor de-a lungul pârăului ce se azvârle din Pătru-Vodă, desfundându-și calea printre rupturi de lespezi; ici-colo, câteun petecuț de fâneață așternut, ca un lăvicer, pe sub poalele brădetului; drumul se lasă-n hopuri pe malul înalt al Plotunului. Pe la toacă sosim în Pipirig. E duminică. Tot satu-i strâns la horă, în bătătura cârcimei de pe prund. Tineretul joacă de răpăie pământul. Bătrânii cinstesc pe prispă. Nevestele stau mai la o parte, tăinind de-ale lor. Încet, soarele scapătă în dosul Cotnărelului. În fund, pe Luciori, și în fața satului, pe rotunzișul pleșuv al Bompei, treptat se micșorează, până se șterg, cele din urmă pale de lumină. Hora se sparge. În pâlcuri, mulțimea se-mparte pe cărări; tot mai deasă-i umbra pe vale, tot mai rari și mai depărtate răsună în dulcea liniște a-nserării chiotele flăcăilor. Vin vacile la muls, cu mugete lungi își strigă vițeii. Încep să s-aprindă luminile pe la case, și stelele pe cer. </p>
                     <p>Drumul se-ndoaie pe la capătul muntelui Bompa, pe pârăul Pipirigului, hrănit de undele Dolilor ș-ale Plotunului, străbate printre stâncile de la Dumesnic într-o luncă deschisă, din ce în ce mai largă; fânețe bogate și ogoare de porumb s-aștern între cele două dealuri acoperite de păduri de fag. Mergem ca vrun ceas pe valea aceasta fermecătoare și, lăsând drumul neted, apucăm la dreapta pe matca pietroasă a unui pârăuaș, ș-ajungem într-o înfundătură de codru, la mânăstirea Secu, zidită acum patru sute de ani de vornicul Nestor Ureche. Un călugăr bătrân ne poartă prin sălile mari, tăcute ale arhondaricului, prin tainițile întunecoase și turnurile de apărare cu ferestrui înguste, ne-arată vechile odoare bisericești, frumosul „aer” cusut de Mitrofana, soția lui Nestor Ureche, candele, potiruri și cruci de argint împodobite cu pietre scumpe, ne spune prin câte valuri cumplite a trecut locașul acesta pe vremuri, de câte ori a fost bântuit de turci, de tătari, de leși, care dărâmau zidurile și răscoleau și cenușa din vatră, căutând bogății ascunse, dezbrăcând icoanele, răpind tot ce era de preț, arzând ce nu puteau lua... În una din chiliile acestei mânăstiri a murit, acum vro zece ani, cel din urmă călău, Gavril Buzatu, care, pentru ispășirea păcatelor lui, a venit pe jos de la Iași și s-a făcut călugăr. </p>
                     <p>De la Secu ne-ntoarcem pe aceeași rovină în drumul pe care-l lăsasem, suim un tăpșan și intrăm într-o frumoasă pădure de stejari: o ploaie de lumină argintie se cerne printre frunze, falnici și drepți se înalță trunchii seculari, despletindu-și în sus podoaba lor de ramuri, bolți largi, tăcute, stropite de soare, fac să te crezi înlăuntrul unui templu măreț. Abatem la stânga. Din marginea dumbrăvii se deschide ca o poartă, și în fund, printre crăngi, se văd strălucitoare turlele bisericilor de la Mânăstirea Neamțului. Scoborâm pe lângă cișmea în valea-mpestrițată de flori, culcată-ntre păduri de brad; o bună fugă de cal, și iată-ne sub lungile cerdacuri ale celei mai bogate așezări de monahi din tot cuprinsul țării. Mânăstirea asta ține minte de demult: ea era veche când a venit ștefan cel Mare de-a zidit Biserica Înălțării Domnului, după ce-a învins pe craiul Albert ș-a pus pe poloni să are și să semene ghindă în țelina îngrășată cu sângele lor. Și domni după domni au înzestrat-o. De avuțiile-i de odinioară vorbesc bătrânii ca de lucruri de pe alte lumi: se-ntindeau moșiile și codrii mânăstirii din zările Grințieșului până în cele mai depărtate ținuturi ale Basarabiei, cirezile și hergheliile umblau slobode pe imașuri, ca în vremile de sălbătăcie, și galbenii se măsurau cu banița la răzătoare... Curgeau din când în când puhoaiele păgâne, îi spărgeau zidurile, o prădau ș-o pustiiau, și, cum se potolea urgia, se ridicau toate la loc: biserici, școli, spitale, fabrici, tipografie, biblioteci — un centru de lumină, de muncă și de bogăție, iată ce-a fost în Moldova Mânăstirea Neamțului aproape cinci sute de ani. Azi e liniște peste tot. Dorm largile-i încăperi, îngrădite-n ziduri de cetate, dorm căsuțele albe presărate pe tăpșanul deschis între păduri de brad, cum doarme dus și lacul de pe luncă, acoperit de mătreață verde. </p>
                     <p>Dăm iar în șoseaua ce trece prin dumbrava de stejari și, de la Coverga, ne lăsăm la dreapta pe valea Nemțișorului în satul Vânători și ne oprim pe prundul Ozanei, sub malul râpos, înalt, pe fruntea căruia stă, ca o coroană, fantastica ruină a Cetății Neamțului. Urcăm pe jos, prin strâmtoarea uscată, spartă de puhoaie, cărarea ce taie păretele din stânga, și-ntrun sfert de oră suntem deasupra, la „porțile cetății”. Se văd încă urmele șanțului de apărare ce ocolea zidurile pe dinafară. Între cei patru stâlpi de la intrare se-ntindea ziua, peste șanț, un pod „de piele de bivol”, noaptea se strângea, și rămânea castelul încins c-un brâu de apă. Deasupra porții și pe la colțuri se ridicau turnuri înalte, cu ferestrui înguste, pe care cătau în vale ochii și sinețele străjerilor. Trufașa clădire-și rânduia-ncăperile în patru aripi mari, lăsând între ele o curte, în mijlocul curții o bisericuță, din altarul căreia pornea pe sub pământ tainița scăpării, o hrubă boltită, ce răspundea departe, afară din cetate. Puternic înfipt în creștetul unui grind stâncos, având în spate întunecime de codru, în față prăpastie sub metereze-nalte, și vedere largă pe toată valea, cuibul acesta de vulturi, cum îl numesc legendele, a înfruntat adesea c-o mână de voinici oștiri năvălitoare, și-n șase veacuri de nepătată mândrie, o singură dată și-a deschis porțile fără de luptă, ș-atuncea nu unui cuceritor străin, ci falnicului domn al tuturor românilor — Mihai Viteazu. Pustii și sparte de vremi, se mai înalță câteva ziduri peste mormanul de ruini prăbușite-n curtea cetății, pe ai cărei păreți au strălucit odinioară armurile grele ale cavalerilor din Malta. </p>
                     <p>Închid ochii și revăd cetatea-ntreagă. O pagină sfântă mi se lămurește, ca și cum toate câte-au fost s-ar smulge pentr-o clipă din umbrele trecutului ș-ar îmbrăca din nou viața de atunci. E noapte, și-i liniște. Deodată, pe vale s-aude un tropot de cal. În turn străjerul sună din corn. Bate cineva la poartă. De sus se deschide-o fereastră și întreabă doamnangrijată: „Cine-i?” „Sunt eu, răspunde-un glas ostenit, sunt eu, ștefan, singur, rănit, învins...” Tresare sărmana doamnă; i se frânge inima de durere și de milă, că-i fiul ei cel care-i vorbește; ci cugetă că-i româncă și fiul ei e cel mai slăvit voievod al țării, și, năbușindu-și plânsul ce stă s-o podidească, îl roagă frumos să plece-ndărăt, să buciume-n munți, să-și strângă plăieșii și s-arate dușmanului cum știu să moară, când nu pot birui, stăpânii și apărătorii pământului acestuia. Ce popor are în istoria lui o pildă mai mare și mai înălțătoare de jertfă și de iubire de patrie?... Îmbărbătat, se-ntoarce ștefan să-și reînchege oastea-i sfărâmată. Nici ostenit nu se mai simte, nici rana nu-l mai doare. Din nou se strâng arcașii în jurul viteazului, și, pe când turcii își socotesc pleanul, ca un stol de vulturi se lasă asupra lor, un vaiet de moarte înfioară valea, și cerul se întunecă tot de atâta grozăvie. </p>
                     <p rend="center">* </p>
                     <p>E a șaptea noapte de când domnițile se roagă-n genunchi, le picură lăcrimile pe covor, și chipurile lor par umbre sub slaba licărire-a candelei. Se roagă neadormite, mama pentru fecior, soția pentru soț, și amândouă pentru țară. Și iată că de pe luncă un freamăt se ridică în tăcerea nopții. Tot mai aproape, tot mai lămurit s-aud sunete de corn și cântece de biruință, și tunete de glasuri s-aud strigând: „Trăiască ștefan!” Ca de-un vis frumos se-nviorează domnițile, și scoală pruncii din somn, și-și umplu mâinile cu flori, ș-aleargă la poartă, și plâng de bucurie primind în brațele lor fragede pe marele ștefan, lumina, mândria, odorul sufletului lor. Cu ce drag îl strâng la piept, și cum se uită la fața lui senină, în ochii lui mari și frumoși, și cum nu se-ncred că-l văd, și, neputând spune-o vorbă, îi sărută fruntea, mâinile, colbul de pe haine. Târziu se sting luminile-n castel. E liniște-acum, și fericire-n tot cuprinsul. Șoptesc încă domnițile-n iatac, mărită pare lumina candelei de subt icoane. În odaia de alături doarme ostenit biruitorul, temutul ștefan, gloria Moldovii. </p>
                     <p>Ce de lucruri n-ar ști să povestească de-ar avea grai ruinile acestea! Când te gândești c-a fost atâta viaț-aici... inimi care s-au iubit, ochi care-au plâns, viteji care și-au vărsat sângele pe zidurile acestea! La porțile acestei cetăți s-a strâns norodul răzvrătit, cerând lui Lăpușneanu capul lui Moțoc. Pe meterezele ei au stat dârzi în fața lui Sobiețchi cei 19 plăieși, luptând c-o oaste-ntreagă, prețuindu-și fiecare glonț, ochind în căpetenii și făcând pe poloni să creadă că-i o armată-n cetate. </p>
                     <p>Din drumul ce se desparte la dreapta-nspre Agapia, ne uităm în urmă la zidurile cetății, măreață până și-n ruina ei, și, de la depărtarea asta, în forma pe care i-a cioplit-o vremea, ni se pare că vedem coroana lui ștefan cel Mare. </p>
                     <p>Mânăstirea Agapia e vârâtă-n munți, pitită-ntr-un ungher de văi, așa că n-o vezi decât când intri-n ea. Dinspre miazănoapte o păzește de crivăț o măgură-naltă, descoperită -”Muncelul cu Flori”; la apus se ridică zid întunecat de codru, și-n față iarăși pădure de brazi, străbătută de cărări ce te scot în luminișuri neașteptate — „Poiana Mitropolitului”, „Poiana Stariții”, iar mai sus prin bungete de fagi, deasupra opcinei înalte, în fermecătoarea priveliște de pe „Ciungi”, de unde vezi jos mânăstirea Văraticului, în dreapta băile Bălțățești, în stânga Cetatea și Târgu-Neamțului, în față larga, nemărginita vale-a Moldovii. </p>
                     <p>Stă soarele pe strunga de la „Cruce”. Din cerdacul arhondaricului îmi răcoresc privirea pe ierbulița verde ce-acopere curtea pătrată, îngrădită de toate părțile de încăperile albe, curate, tăcute ale mânăstirii. Din mijlocul curții senalță strălucitoare „biserica cea mare”, zugrăvită pe dinlăuntru de maestrul nostru Grigorescu. </p>
                     <p>E liniște, ca-n vis. De-odat' aud ca un semnal, un sunet clar, puternic, muzical: mă uit jos — în ușa bisericii văd o măicuță bătrână, scundă, în mâna-i stângă cumpănește toaca ușoară la înălțimea umărului, în dreapta ține-un ciocănaș de lemn, — a lovit o dată și stă, pare că așteaptă s-adoarmă răsunetul celei dintâi bătăi, apoi pășește încet pe lângă zidul bisericii, bătând în toacă, la început câteva lovituri tari, hotărâte, răzlețe, apoi treptat depărtarea dintre ele se micșorează, până ce nu mai auzi decât o ploaie de sunete mărunte, dulci, cadențate, ca șoapta pripită a unei rugăciuni, și parcă se duc, se topesc, și iar vin aproape, iar se despart, tot mai rare, tot mai puternice, — ecouri lungi auiesc prin coridoare, prin sălile boltite ale chiliilor, întreaga mânăstire răsună ca o vioară. Iar eu, în taina care mă-mpresoară, simt cum toate loviturile acestea bat în sufletul meu și-mi redeșteaptă, ca dintr-o lume depărtată, dulcea și sfânta evlavie a copilăriei. </p>
                     <p rend="center">* </p>
                  </div>
                  <div type="div4">
                     <head>În Munții Sucevii</head>
                     <p rend="justify">Pe la-ngânarea zorilor ieșim din cotlonul mânăstirii, pe poarta pârăului Agapia, în largul luncii aburite de brumă, trecem prin Târgu-Neamțului, printre dughenile ce-ncep a-și ridica obloanele, deschizând ochi somnoroși în ulița pustie, urcăm dealul Oglinzilor, din zarea căruia vedem la stânga „Băile Oglinzi”, sub poalele codrului, și dăm pe la satul Boroaia în frumoasa și îmbelșugata vale a Moldovii. În dreapta noastră, legendarul râu, care-a chemat pe Dragoș descălecătorul din poghiazurile Maramureșului să-i urzeasc-o țară nouă, se-ndoaie liniștit pe sub dealul învârstat de lanuri, tăindu-și printre fânețe și huceaguri o albie cu mult mai lată decât îi trebuie. În stânga, pe marginile luncii, în falduri largi își lasă Carpații găteala lor de codri. Suntem în Suceava, în cel din urmă ținut de munte al țării. Cerul e de un albastru limpede, străveziu, câțiva noruleți, prigoriți de razele soarelui, se frâng încet în bulgări de rubin și se topesc. Șoseaua, netedă și albă, abate printr-o alee de sălcii, trece podul Moldovii și urcă trăgănat dealul Spătăreștilor, de unde se lasă-n Fălticeni; iar noi ținem înainte drumul Bogdăneștilor, pe sub poalele munților, dăm pe la Mânăstirea Râșca, pusă subt o sprinceană de braniște, la marginea șesului, întemeiată de episcopul Macarie al Romanului în zilele lui Petru Rareș, care-a înzestrat-o c-o biserică și cu opt chilii. Ne oprim la Baia, sat harnic și bogat, oraș de frunte pe vremea lui Dragoș-vodă, pământ frământat în sânge: plugarii de azi răstoarnă brazda peste mormintele a zece mii de unguri și povestesc lucruri înălțătoare, auzite din bătrani. S-a sculat craiul Ungariei, Matei Corvin, care nu mai putea dormi de vâlva lui ștefan cel Mare, și, ridicându-și toată oastea, a răzbătut încoace prin pasul Oituzului, prădând satele în cale; s-a oprit șapte zile la Roman, apoi i-a dat foc ș-a purces spre Suceava. Înserând pe valea asta și fiind vreme de iarnă și vifor, s-a tras cu oastea la adăpost ș-a tăbărât în Baia, să stea până s-o mai lumina de sus. Iar domnul nostru, care-l aștepta la porțile Sucevei, văzând zăbava craiului, n-a mai stat la gânduri, ci iute și-a luat o mână de sprintenași și, gonind dealurile, s-a lăsat, în puterea nopții, ca o vijelie, în lagărul ungurilor, și-atâta i-a izbit de năprasnic și fără de veste, încât toată falnica oștire a lui Mateiaș, învălmășită de spaima întunericului și de grindina săgeților ce-o împroșcau de pretutindeni, a fost în mai puțin de-un ceas sfărâmată și pusă pe fugă. Cic-a fost așa măcel, că urla valea de vaiete, armele scăpărau fulgere-n beznă, pâlcuri întregi se abăteau stropșite-n picioarele cailor, și oriîncotro fugeau bieții unguri, tot de ștefan dădeau. Praful s-a ales până-n ziuă din oastea cea grozavă. Iar trufașul rege, care venise să cucerească Moldova, de-abia a scăpat, rănit de-o săgeată și dus pe targă prin cărările munților. Pentru amintirea acelei biruinți, ștefan a ridicat în Baia Biserica Albă — la ruinele ei, țăranii cu dare de mână, păzitori unei sfinte datine strămoșești, duc în toți anii, în ziua de Sfântu Gheorghe, mâncări, băuturi, în vase nouă, împodobite cu flori, și fac praznice pentru săraci. Ce oameni aleși, și ce gospodării frumoase sunt prin părțile astea ale Sucevei! Pe lunca Moldovii și pe vâlcelele șomuzului sparte de iazuri se-nșiră ca o salbă în jurul Fălticenilor mândrețe de sate, așezări de moșneni, care păstrează cu sfințenie portul, legendele și bunele obiceiuri ale vremurilor de demult: Baia, Bogata, cu urmele vechilor mine de aur desfundate de romani, Sasca, Rădășenii, cu vestitile-i livezi de meri, Brădățelul, cu minunata-i pădure, în care doarme un lac albastru, încunjurat de brazi, izvoare zgomotoase se prăbușesc printre stânci — o bucățică de munte, ruptă din Carpați și răsădită aici, ca de-o putere dumnezeiască, să stea podoaba satului... Și pe toate văile astea găsești amintiri prețioase din trecutul neamului nostru, biserici vechi, durate de Alexandru cel Bun, de ștefan cel Mare, de Petru Rareș... </p>
                     <p rend="justify">Suntem la Cornul-Luncii, în pragul ținutului Suceava — și al țării. Netedă și albă ca marmura se întinde înaintea noastră șoseaua care merge la Dorna... Frântură de rai, scumpă inimii noastre, cântată de poeți, țărână sfântă în care se odihnesc vasele celui mai glorios Voievod al Moldovei, nespus de duios freamătă izvoarele tale — și ce dulce-i umbra codrilor tăi!... tu ești într-adevăr una din cele mai frumoase țări de pe pământ, — dar numele tău ne doare să-l rostim și -străbătându-ți fermecătoarele drumuri — ochii noștri nu-ți pot privi podoabele decât printr-o perdea de lacrimi.</p>
                  </div>
               </div>
               <div type="div3">
                  <head>Pe plută de la Dorna la Piatra </head>
                  <p>— Dă-i drumu! Comandă moș Vasile de la cârmă, și Toader, desprinzând gânjul din pociumb, sprinten s-aruncă pe plută, își face cruce și-nfige și el lopata-n valuri. Un dulce fior ne străbate, codrii fug îndărăt, pe obraz simțim, ca o adiere de vânt, suflarea răcoroasă a mișcării. Nici nu știm când s-a șters, în urma noastră, Dorna cea mândră, cu schela de la Gura-Arinului. Departe, înainte, răsar din neguri de brădet „Pietrele Doamnei”, turle de castele, scânteietoare în lumina rumănă a dimineții; înalt și întunecat, malul din dreapta ne astupă vederea. Cu pălăria dată pe ceafă, cu brațele încordate pe coada lungă a lopeții, adus puțin de spate sub cojocelu-i fără mâneci, moș Vasile, cârmaci vestit, pe care-l cunoaște Bistrița de patruzeci de ani, cumpănește pluta în dunga nahlapilor, strigând lui Toader, „dălcăușul” (care poartă cârma dindărăt): „La pădure! când e s-abată la dreapta; „La câmp!” când e să ție spre stânga. Iar la cotituri ne vestește locurile pe unde trecem, și strigătul lui, răsunător în pustiul apei, pare că poruncește schimbarea priveliștilor.</p>
                  <p rend="justify">— Colțu Ortoaia! Deodată perdeaua de codru se dă la o parte: căsuțe vesele se ivesc pe podișul din dreapta, zăvoaie și ceiruri străbătute de cărări; spumegând, cu vuiet spărgându-se de bolovani, undele Ortoaiei s-azvârl în Bistrița, pe mal vedem femei torcând, înalte, zvelte, cu fața luminoasă, ca într-un tablou de Grigorescu, catrințe negre, strânse pe șolduri, cămăși cusute cu arnici, pe cap broboade albe. </p>
                  <p rend="justify">Ușor alunecăm la stânga și scăpătăm în genunea de sub „piatra Zmâculesei”. Plutașii lasă „condeiele” din mâini și privesc pe dealuri, nepăsători; apa e lină, adâncă, tăcută; câteva minute înaintăm încet, așa de încet, că nici nu simțim că mergem. Dar iată că malul din dreapta purcede spre noi, râul se deșteaptă, cârmaciul înșfacă vâsla ș-o împlântă pieptiș în propta torentului... </p>
                  <p rend="justify">— Osoiu! ș-în foșnet de valuri trecem ca o săgeată prin lunca de arini, fuge tăpșanul cu satu-n spinare, fug oștile de arbori și stâncile speriate — o goană nebună, fantastică, amețitoare. Ca pe fus, munții se învârtesc, macină izvoare și le toarnă în Bistrița. În vremea asta plutașii luptă: în mișcarea brațelor lor, în toată voiniceasca și puternica încordare a picioarelor ș-a trupului lor vânjos au ceva din măreția statuielor antice ale gladiatorilor romani. Apa se domolește... Vâslașii își dau binețuri cu oamenii de pe mal, se întreabă de-ale lor, iar bolțile pădurilor parcă vorbesc și ele... </p>
                  <p rend="justify">— Gura Sunătorii! Sunând din unde s-aruncă pârăul pe praguri de stânci, o clipă se vede deasupra-i sătucul risipit pe poalele Palmeșului, ș-o nouă priveliște ni se deschide înainte. Pietrosul înalt, cu gheburile-i de cămilă, pare că stă în drum să ne-aștepte. </p>
                  <p rend="justify">— De ce i-or fi țancurile așa roșcate, moș Vasile?<lb/>— Acolo sus, în frig, sunt numa târși uscați de vânturi, și-i cetina lor așa. </p>
                  <p rend="justify">În șerpuiri largi se îndoaie strălucitorul râu printre munții întunecați de codru. ă...î Din jos de Călinești, o lungă dâră de grohotiș, năruit din coastele Pietrosului, împinge Bistrița, strâmtând-o, înghesuind-o în malul din stânga. Înaintea noastră, la cotul Căpriții, apa se iuțește și se învolburează, iar jocul valurilor albe, de departe, îți pare-un cârd de gâște care bat din aripi; peste clocotul lor repede alunecă pluta, hartuindu-se ca o sanie. Scăpătăm iar într-o genune — oglindă-n care vezi copacii cu vârful în jos. Moș Vasile bate cu muchea toporului în cuiele de la jug, apoi înfige tăiușul în grindă, își leapădă cojocelul, scuipă-n palme și apucă lopata. </p>
                  <p rend="justify">— Colțu Acrii! Ca printr-un farmec tabloul se schimbă, se trag pădurile-n lături, ș-un minunat decor de stânci se înalță-n fața noastră. Mugește Bistrița toată, năpustindu-și valurile-n năprasnicile ziduri, și dă să le spargă, din ce în ce mai-nverșunată, dar stâncile se joacă cu ea, o resping, o cheamă, o răsucesc în loc, buimăcită se-ncolăcește ca un șarpe, și, după un sfert de ceas, se pomenește bătând, din spate, în același zid de care s-a izbit întâi, ca și cum ar cerca, lovindu-l din amândouă părțile, să-l desfunde mai curând și să deschidă cale dreaptă valurilor viitoare. Sus, deasupra noastră, își tremură frunzulița câțiva mesteacăni subțiri, crescuți pe vârfurile stâncilor. Din cotul Colbului intrăm în strâmtoarea fioroasă de la Chei — gherdapurile Bistriții. În huietul valurilor, luptând din răsputeri, moș Vasile mai găsește timp să-mi strige numele locurilor... „Scara”: din fruntea unei scăfârlii de piatră un brad își întinde ramurile-n jos ca niște brațe, de ele s-atârnă plutașii și scapă când li se sparg plutele de stânci. În păretele din stânga, „Coiful” își vârfuiește turla-i vânătă pe gangul unei văgăuni. Sus, pe Zănoaga din dreapta, arde „comoara de argint” a Bogolinului, un țugui ascuțit ce luminează ca o flacără albă, și de subt el, dintr-o spintecătură de stânci, s-aruncă-n jos, înspumată, frumoasa cascadă numită „Moara Dracului”. Și toate minunățiile acestea trec pe dinaintea noastră cu repeziciunea lucrurilor văzute-n vis. Ieșim din prăbușiturile Cheilor. Bistrița se odihnește. Moș Vasile își șterge fruntea de sudoare. Toată figura lui e luminată de mulțumirea omului care-a luptat cu moartea ș-a biruit-o. Stă soarele-n răscruce. Lunecăm în liniște printre păduri, pe sus se desfac poiene verzi, rariști de mesteacăni albi ca făcliile. La cârjoiul Dohotăriei malul din dreapta se pleacă dezvălind prispe largi de pajiște sub poalele brădișului atârnat de coastele Pietrosului. În urmă, peste norodul de măguri, în trei arcuri mari, își taie spinările pe cer Munții Călimanului, cari-ncheie Carpații Moldovii. </p>
                  <p rend="justify">— Balta Fagului! Un grind întunecos s-abate la dreapta, și iată-ne-n lumină. Suliți de aur tremură pe pânza lată, lucie, a râului. Vâjâind vine pe-o râpă stâncoasă Pârăul Arămii, — hotar, pe stânga Bistriții, între codrii Bucovinei ș-ai noștri. Trecem vâltoarea de la gura Piscului și strunga ostroavelor de la Cojoci, de unde se ridică un drumeac spre schitul Rarău, și de-acolo, prin pădure, spre minunatul podiș înflorit de la Pietrele Doamnei — trei turle ascuțite înfipte sus, în creasta cea mai înaltă a muntelui Rarău, pe care-a stat și s-a adăpostit odinioară voievodul Rareș, cu domnița lui, Elena. Un deal rotund, îmbrăcat în brazi, se culcă-n fața apei. Bistrița, cuminte, îl ocolește, făcând un cot larg în dreapta pe sub coama vânătă, zimțuită a Pietrosului, se lasă molcom, strângându-și undele-ntre două ziduri de codru, și iese-n luminiș la cotul Lițului. </p>
                  <p rend="justify">— Căldarea! O horă de măguri dezvelite prind Bistrița la mijloc. O clipă râul doarme tolănit la soare, în miros de fâneață. Încet, încet, ne soarbe brădișul din fund, cotim în umbră pe la gura Pârăului Rău, apa scade răsfirându-se-n larg pe matca-i bolovănoasă, grinzile-ncep să joace sub noi, se hârșcâie pe colții stâncilor, și stăm. Foșnesc valurile de jur împrejur, un clocot e râul. </p>
                  <p rend="justify">— Am pus-o de mămăligă, zice moș Vasile, scărpinându-se în cap... Dă paru, Toadere, să săltăm grinzile... </p>
                  <p rend="justify">Dar iată c-o plută ne-ajunge din urmă. Dălcăușul își scoate iute cârma, să nu i-o rupă. Fără să vrem, închidem ochii. Un trosnet ș-o zguduitură puternică. Am pornit. Pluta care ne-a izbit rămâne înțepenită pe-aceleași stânci. </p>
                  <p rend="justify">— Dâmbul Colacului! Un munte-nvălit se-nalță stog în fața noastră, Bistrița se îndoaie frumos pe sub codri, încovrigându-se în jurul lui ca un șarpe ce vrea să-și muște coada. Zarea se-nchide, se întunecă din toate părțile. Numai în urma noastră se rupe-o strungă în negura de cetini: prin ea se văd în fund, măreț încondeiate pe albastrul cerului, Pietrele Doamnei, încinse de soare. </p>
                  <p rend="justify">— La Cruce! Intrăm într-o genune largă. Munții se descopăr. Privirile se odihnesc pe-nalte poiene scăldate-n lumină. Din stânga, de sub Tarnița golașă, vine spumegând Pârăul Crucii, din dreapta, Bărnărelul — sclipitoare fâșie de argint. Trecem pe sub podul de lemn ce leagă cele două maluri, pe care stau presărate căsuțele unui sat. Lunecăm pe sub dealul Ursului și iar năvălesc măguri din toate părțile, se mușuroiesc în jurul nostru greoaie și mătăhăloase. Din clocotișul lor se-nalță la dreapta mândrul Barnar, în stânga, Bâtca lui Târsână. Pâraie repezi s-azvârl cu vuiet în Bistrița. Stânci mari, fioroase, își scot gâturile din întunericul codrilor și s-apleacă în jos ca niște cămile ce vor să bea apă. </p>
                  <p rend="justify">— Balta Câinelui! Râul face-un vârtej spre stânga, ș-amuțindu-și valurile, ce rotesc în ochiuri, adoarme subt un mal înalt de piatră. Pluta pare că stă locului, atât de-ncet se mișcă. Moș Vasile mai bocănește-n chingi, cearcă tăria cârmei și spune lui Toader să bage de seamă la cot. În mișcările, în vorba și pe figura lui se vede reculegerea, grija omului care va să stea în fața unei primejdii mari și care-și adună toate puterile pentr-o luptă hotărâtoare. Și-n adânca, fioroasa tăcere a cuprinsului, ne uităm la munții îmbrăcați în codru, la soare, la cerul albastru, ca și cum am căuta un semn, o prevestire de sus a soartei care neașteaptă. Alunecăm din ce în ce mai repede. Scârțâie vâslele-n juguri. Un grind înalt, țuguiat stă drept înaintea noastră, din spatele lui se ridică două țancuri vinete, ascuțite. Tot mai aproape, tot mai puternic s-aude într-acolo mugetul apei. </p>
                  <p rend="justify">— Toancele! Pluta izbește-ntr-un peș dunga șuvoiului și, repezindu-se-n hart, șterge din fugă tarașii apărători de sub „Piatra lui Toader”, trece săgeată prin cotul arcuit spre stânga și intră voinicește în groaznica strâmtoare de la Toance. Un  popor de stânci se ridică din fundul râului clocotitor și sfâșie-n zdrențe toată pânza apei. Ca-n bolți răsună urletul valurilor între înaltele maluri de piatră. De pretutindeni, și tot mai multe și mai amenințătoare, se năpustesc dihăniile-n calea noastră. Moș Vasile pare că le-mbrâncește-n lături cu lopata, așa de voinicește, așa de falnic își taie strungă printre ele, și-n amețitoarea iuțeală cu care trecem colții și pragurile strâmtorii, bătrânul și meșterul cârmaci pare-o făptură din basme, un năzdrăvan care a luat pluta-n tălpi și zboară cu ea peste stânci. Gonim la stânga. Deodată valurile tac, se-ntinde Bistrița-ntre codri. Își întoarce moș Vasile fața-i luminată, se uită-n urmă la țancurile Toancelor și, prujind a râs, clatină din cap. </p>
                  <p>— Hm! dihăniile naibii... să ne răpuie, și mai multe nu. Lunecă pluta ușor pe la gura Căpriții, în stânga se înalță Holda descoperită, în dreapta cade perdeaua de brazi până-n marginea apei. În urma noastră soarele se lasă pe zarea Barnarului. Lungi cărări de văpaie tremură pe trâmba de oțel a Bistriții. Pale de umbră se lățesc pe măguri; focuri clipesc în depărtări. Dălcăușul își aprinde luleaua și-ngână-ncetișor o doină haiducească... </p>
                  <lg>
                     <l>“Sub poale de codru verde</l>
                     <l>Mititel foc mi se vede,</l>
                     <l>Mititel și potolit,</l>
                     <l>Tot de voinici ocolit...”</l>
                  </lg>
                  <p rend="justify">Ieșim în larg. Cârmaciul împlântă adânc lopata-n valuri: se-ntoarce pluta-n loc și prinde la mal, în vatra Broștenilor. </p>
                  <p rend="justify">A doua zi plecăm pân-a nu răsări soarele. Trecem pe sub pod și scăpătăm în arcul ce se îndoaie la stânga. Pe sus tivește poalele Hărăoaiei șoseaua care duce, peste muntele Scărișoara, la Fălticeni. De-o parte și de alta a râului se întinde mândra așezare a satului Broșteni. De-aci încolo Bistrița se îmblânzește. De trei ori și-au ridicat Carpații falangele de stânci împotriva ei, de trei ori puternicele-i valuri au trecut biruitoare, în sunete de fanfară, peste prăbușiturile uriașelor zăgazuri. Falnică s-așterne acum între bogatele-i maluri, împodobite de sate. De pretutindeni vin apele văilor să i se închine. Tot mai largă și mai liniștită se lasă devale. Printre păduri tace, ca s-asculte cântecul privighetorilor. În luminișuri cheamă casele fruntașilor la prund și, noaptea pe lună, le spune povești. </p>
                  <p rend="justify">Din jos de Cărpiniș, Bistrița-și taie calea dreaptă până-n livezile Mădeiului. Soarele răsare punând cununi de aur pe creștetele codrilor. În urma noastră, pe măgurile depărtate, se văd bungetele de brădet înnegrind zarea ca o arătură proaspătă. Priveliști fermecătoare, care nu se pot spune cu vorbe, se deschid de pretutindeni, și fug, alunecă fantastic îndărătul nostru, și altele vin, și cele care vin ni se par și mai fermecătoare. De pe plută, din goană, ochii noștri beau cu nesaț frumusețile acestea, care curg și nu se mai sfârșesc, și ne pare rău că nu le putem lua, să le ducem cu noi și să le arătăm lumii, așa cum le vedem acum, în lumina, în măreția și-n liniștea asta dumnezeiască, și să spunem celor care nu le cunosc și nu ne știu: „Iată țara noastră!...” Atunci ar înțelege deodată — ca bătrânii de pe zidurile Troiei la vederea frumoasei Elena — de ce s-au dat atâtea lupte ș-atâta sânge s-a vărsat pentru „bucățica asta de pământ”. </p>
                  <p rend="justify">Pe o largă deschizătură în munții din dreapta își așterne Borca mândrele-i gospodării. Din fund aleargă pârăul, sărind peste înalte zăgazuri de stânci, s-aducă Bistriții stăpâne prinosu-i de unde. În stânga se-ntinde Sabasa între două dealuri descoperite, o linie ferată cară buștenii din codru. Pe maluri sunt schele de plute, ș-un pod peste râu. Din vale de Fărcașa, între Bâtca Frumosului și Runcu Popeștilor, Bistrița o rătează de fugă, aruncă pluta peste praguri, plesnind-o de apă, și astfel, în jocuri și cântece de valuri, intră în ținutul Neamțului; leit în zale de oțel zorește Dreptul pe sub coastele Zahornii: zburlindu-și coama-i de argint s-azvârle Calul peste scările Cernegurii, și-i ies în cale la hotar. Se bat nahlapii de grinzi, în tact scârțâie cârma de la spate; ca o suveică alunecă pluta pe sub bolți de mesteacăni. Pe malul drept, în vatra Călugărenilor, se-nalță o namilă de stâncă — „Piatra Teiului”. Cic-a vrut dracu odată să iezească Bistrița și, rupând un hărtan din Ceahlău, l-a luat de-a fedeleșu și s-a pogorât cu el în puterea nopții, dar pe vale l-a prins cântarea cocoșilor ș-a zbughit-o Aghiuță, lăsând stana-n bătătură, de s-au crucit oamenii când au văzut-o a doua zi. Cotim la dreapta pe sub podul de la Gura Largului, și deodată ni se deschide înainte minunata priveliște a Ceahlăului. Singur și posomorât, trufaș stăpânitor peste-un popor de munți, ce par pe lângă dânsul mușuroaie, înălțându-și creștetu-n cer, scărmănând norii în raghila de stânci înfipte pe fruntea-i pleșuvă, mândrul uriaș farmecă râul cu puterea măreției lui și-l face să-și uite drumul și dorul de câmpie. De pe la nămiezi până-n scăpătatul soarelui ne poartă Bistrița tot pe lângă el — pleacă ea uneori, hotărâtă să nu se mai întoarcă, și iar se răzgândește, și vine mai aproape, aciură vrăjită pe sub poalele lui, rotindu-se-n loc, scuturându-și platoșa-i strălucitoare, aci suspinând din adânc, aci privindu-l lung, strigându-l, dând freamăt pădurilor cu glasu-i de valuri. Într-un târziu își ia de seamă și pleacă dinți de fier și prin care se trage cânepa sau inul melițat ca să se aleagă partea cea mai fină. mânioasă, vorbește singură, se bate de maluri, urlând s-aruncă toată, cât îi de lată, peste înaltele praguri de la Bicaz și de la Lunca Strâmbului. Nălucesc pe tăpșane căsuțele satelor, prin văi herăstraie, din întunecimi de codru răsar mărețe vechile mânăstiri: Pângărații, Bisericanii, castel fantastic pe vârful unei măguri, și mai în vale, Bistrița, după o perdea de plopi. Înainte, Bâtca Doamnei s-abate la stânga și ne-arată orașul — cel mai frumos oraș de munte al Moldovii — culcat între două străji înalte: Pietricica și Cozla. </p>
                  <p rend="justify">La asfințitul soarelui suntem în Piatra. Pământul umblă cu noi. Ceahlăul, ridicându-și falnic fruntea peste grinduri, ne privește încă din negurile depărtării.</p>
               </div>
            </div>
            <div type="div2">
               <head>Valea Prutului</head>
               <p rend="justify">Din cel din urmă arc al Carpaților, de sub poalele Călimanului, se lasă pe coasta despre răsărit a țării, un lung șir de coline, care marg — ridicându-se și culcându-se ca valurile unei mări — până la cătările Dunării. Pe la căpătâiul acestor dealuri, frumoasele și roditoarele dealuri ale Moldovei — se îndoaie Prutul în șerpuiri mari, așternut ca de pe întinsul unei stepe. Izvorât de departe, din Carpații Galiției, râul vine tulbure la hotarele noastre, sparge măgurile Mamorniței și-și împinge apa-i gălbuie, lină, fără nici o încrețitură, în lunca largă, ce se desface de la Cotul Boianului de jos. </p>
               <p rend="justify">Tăcut, posomorât, mâncându-și mereu malurile-i nisipoase, uneori părăsindu-le și căutându-și o albie nouă pe lăsăturile șesurilor, curgând, mai în toată lungimea lui, în câmp deschis, între maluri joase, rupte, pustii, arareori umbrite de câte-un zăvoiu de sălcii, de câte un petecuț de dumbravă, -Prutul n-are nimic din frumusețea râurilor ce înveselesc pământul țării noastre. Întotdeauna apele mari — „drumuri care merg singure” — au atras așezările oamenilor pe țărmurile lor. Pe ele se înșiră toată strălucirea și toată istoria lumii. Prutul e râul pe-ale cărui țărmuri n-a înflorit nici un oraș și, din câte scaldă pământul românesc, e singurul, pentru care blândele doine ale poporului n-au găsit nici o vorbă de bine. Îi tristă și la vedere apa lui lată, molâie, veșnic întunecată, triste sunt și amintirile pe care ni le deșteaptă, triste sunt și văile pe care le străbate, și puținele așezări ce-i caută-n cale, retrase mai toate pe dâlme, de frica revărsărilor. Pe-aici s-au răpezit pustiitoare puhoaiele de barbari asupra Europei, pe-aici au străbătut Hunii în câmpiile Panonei, spulberând vetrele din văile Carpaților, lăsând siliștile albite de oase, ca un potop năprasnic gonind din calea lor sfărmăturile noroadelor, și împrăștiindu-le pe vârfurile cele mai înalte ale munților. De sute de ori au năvălit prin vadurile Prutului oardele Tătarilor flămânde de prăzi... În șuierul crivățului ce culcă în valuri pădurea de papură crescută pe râu, grănicerul nostru ascultă noaptea zăngănit de arme și vaiete de moarte. Știe el bine, că dincolo e o bucată rășluită din trupul Moldovei, știe că cei care trăiesc și plâng acolo sunt frații lui, și cu toate astea — privind uitit pe apa Prutului — își năbușe dorul și-un cântec amar și plin de blesteme îi scapă de pe buze: </p>
               <lg>
                  <l>„Prutule, râu blestemat, </l>
                  <l>:Face-te-ai adânc și lat, </l>
                  <l>:Mal cu mal nu se zărească, </l>
                  <l>:Glas cu glas nu se lovească, </l>
                  <l>:Ochi cu ochi nu se-ntâlnească. </l>
                  <l>:Dușmanii țării, de-or trece, </l>
                  <l>:La cel mal să mi se-nece, </l>
                  <l>:Iar tu-n valurile tale </l>
                  <l>:Să-i tot duci, să-i duci la vale</l>
               </lg>
               <p>Lăsăm în urma noastră Herța, unde s-a născut nemuritorul Asachi, Darabaii, Rădăuții, târgușoare ridicate pe dealuri, de-a lungul râului, și-ajungem pe înnoptate, în Stefănești, cea mai veche și mai de frunte așezare de pe Prut, întemeiată de ștefan cel Mare, ca să stea strajă oștilor ce se purtau mereu pe valea asta, între Dunăre și Hotin. Orășelul e așternut pe poalele unui deal acoperit de vii și de livezi. O măgură stâncoasă își împinge coastele-i vinete până în marginea râului, care mai în jos scapă din albie, prin stufișul de sălcii, și presară bălți și viroage pe șesul întins și neted al Bașeului. De la ștefănești drumul se-ndoaie peste frumoasele dealuri culcate între valea Jijiei și valea Prutului. Păduri de stejar îmbracă tăpșanele, de jur împrejur se văd în depărtări, peste sclipitoarele oglinzi ale iazurilor, întinderi nemărginite de holde și de fânețe, legănate în ondulații dulci, largi, odihnitoare. La Tabăra Mânăstirii, în apropiere de Bivolari, rămășițele vechilor tăbii ale Eteriștilor ne amintesc cele din urmă zile de groază și de durere, prin care-a fost să mai treacă mult încercata noastră țară. </p>
               <p>Ne lăsăm pe coama descoperită a unei coline. Din dreapta Jijia, îmbucând apele Meletinului, scaldă ogoarele ce se răzoresc pe luncă. În stânga Prutul șerpuiește în desișuri de trestie și de lozii. Către apus, în fund, se rotunjesc pe poalele cerului ramurile rășchirate ale dealului Catelina ce-și ridică trunchiul din mijlocul vestitelor podgorii ale Cotnarilor. Străbatem târgușorul Sculeni, așternut pe malul plecat al Prutului, în fața Sculenilor din Basarabia, trecem pe sub zidurile castelului de la Stânca, așezat în mijlocul unui parc întunecos pe creștetul unei măguri, și pe la toacă sosim în Ungheni. Un pod de fier leagă cele două țărmuri ale Prutului, și cele două căi ferate: a României și-a Rusiei. De aici luăm trenul — și peste un ceas suntem în Iași. Frumosul oraș, care-a fost, timp de trei veacuri, capitala Moldovii, se-</p>
               <p>ntinde pe coastele revărsate spre miazăzi ale dealurilor „Copoul” și „șorogarii”. În spate, un arc de măguri acoperite de codru se înalță din lunca Prutului și-l apără de crivăț. În față, peste valea Bahluiului ș-a Nicolinii, se ridică un alt șir de măguri, unele-mpodobite cu vii și cu grădini, altele dezvălite, odihnind vederea pe pajiștea lor verde, întinsă, luminoasă. Pe costișele lor răsar vechile mânăstiri: Cetățuia, Galata, Frumoasa, Bârnova, cu ruini de palate, sub zidurile cărora dorm atâtea amintiri de glorie și de suferință din învăluitul și mult zbuciumatul trecut al Iașilor. Cuprins cu ochii de sus, de pe Răpedea, orașul îți înfățișează una din cele mai frumoase priveliști. Biserici, case, străzi curg toate devale, nălbind, cu minunata lor cascadă, revărsarea celor două dealuri, din creștet până-n poale. Ce păcat că nu-i, în locul Bahluiului, o apă mai mare!... Să treacă Bistrița peaici, n-ar fi pe lume-o așezare de oraș mai mândră și mai fermecătoare. Încep umbrele să se lungească. Soarele-și împrăștie cele din urmă raze pe turlele bisericilor. Mă cobor încet pe strada largă, liniștită, ce spintecă orașul din zarea Copoului până în valea Socolii. Trec pe lângă grădina publică, așternută-n stânga pe podișul măgurii, și pe lângă mărețul palat al universității, de-o parte și de alta, în mijlocul curților cu parcuri în fund, se-nalță case mari, bătrânești, a căror vechime și strămoșască simplitate îți duc gândurile departe, în lumea care-a strălucit odinioară, la viața povestită prin cronici. Parcă te aștepți să vezi ieșind, pe balcoanele imbrăcate-n iederă, chipuri de voievozi cu barbă albă, domnițe palide, visătoare, în rochii lungi de matasă, și logofeți, și vornici, cârmuitorii țării de pe vremuri. În vale, lângă mitropolie, se ridică, reînnoită de curând, biserica sfinților Trei Ierarhi, durată de Vasile Lupu. Zidită toată-n piatră, cu zveltele-i turle, în minunata-i horbotă de sculpturi, amintește mândra podoabă a Curții-de-Argeș. </p>
               <p>Mă opresc în fața statuii lui ștefan cel Mare. Soarele-a asfințit. Încep să se aprindă felinarele. Treptat, zgomotele orașului se depărtează, se sting. În evlavia acestei liniști, falnicul voievod, călare, cu coroana pe cap și sceptrul întins, cum trage frâul cu stânga ș-apasă picioru-n scară, desfăcându-și pieptul de sub manta-i de bronz, pare că s-a oprit dinaintea palatului, în răstimpul a două bătălii, să cuvânteze sfetnicilor țării. În ținuta, pe chipul și-n gestul lui e mândria gravă a domnului, care cumpănește-n mână-i soarta unui neam, și seninătatea biruitorului, care-a stat în lupte mari ș-a răpus vrăjmași ce îngrozeau lumea cu vâlva puterii lor. Privirea lui arată dusă, adâncită departe, dincolo de hotarele Moldovii. </p>
               <p>Din Iași ne lăsăm iar în valea Prutului. E o dimineață rece, umedă, fără soare și fără cer. Drumul se încovoaie pe îmbinările colnicelor, ce iese, printre bălțile Jijiei, la satul Țuțora, unde acum trei veacuri și jumătate boierii Moldoveni, răsvrătiți împotriva lui ștefan al VII, domn crud și asupritor, au năvălit într-o noapte asupra lui și l-au ucis în cort. Pe atunci era aici pod stătător peste Prut, și vad de oști, și cea mai deschisă trecătoare între Moldova de jos și Basarabia. — Într-amurg sosim la Stănilești, satul istoric, care a văzut sfărâmându-se în câteva ceasuri uriașul plan al lui Petru cel Mare, visătorul unei împărății împânzite din pustietățile Volgei până în fermecătoarele maluri ale Bosforului. Încă două zile de întinsoare pe lunca scrijălată de vigoare a Prutului, și ieșim în larg, în fața Brateșului, unul din cele mai mari și mai frumoase lacuri ale României. Prutul face un țăncuș adânc în pământul nostru, apoi se-ndoaie la stânga, înconjură lacul, și se descarcă în Dunăre sub dumbrava de sălcii de lângă târgușorul Reni. Încet se desfac în ceață coșuri de fabrici, turnuri de biserici, catarguri de corăbii, — puternic și strălucitor orașul Galați răsare, se înalță din valurile fluviului rege.</p>
            </div>
            <div type="div2">
               <head>Țara. Poporul</head>
               <p>Dunărea, Marea, Carpații și Prutul — iată cele patru hotare cari-ngrădesc pământul Țării Românești. Am fost trăit, pe vremuri, în graniți mai largi. S-au fost învârtit, pe vremuri, paloșele sclipitoare ale Voievozilor noștri și peste Carpați și peste Prut. Dar s-au vărsat încoace înecuri de potop, neamuri pe neamuri s-au împins — noroade, ce nu le mai încăpea lumea, au curs mereu peste noi și-a trebuit — ca să putem trăi — să ne mai strângem țara, și de la miazănoapte și de la răsărit. </p>
               <p>Aduși în Dacia de împăratul Traian, rămași aici, în urma celei mai vajnice lupte ce-au văzut timpurile vechi, am păstrat în sângele nostru vitejia acelor două popoare mari din care ne tragem, și nu o dată, în zbuciumul atâtor veacuri, ne-am arătat urmașii vrednici și ai legionarilor biruitori, care au vânzolit lumea și-au abătut codrii, ca să răzbată în cetatea lui Decebal, și ai uriașilor învinși, care — ne mai putându-se apara — și-au dat o moarte așa de măreață și de tragică în flăcările Sarmisegetuzei. De-atunci au trecut aproape două mii de ani. Multe războaie am avut și multe nenorociri ne-au călcat în vremea asta. Vijelii cumplite-au trecut peste noi, la toate-am ținut piept, și nu ne-am dat, ș-aici am stat. Ca trestia ne-am îndoit sub vânt, dar nu ne-am rupt. </p>
               <p>Și-am rămas stăpâni pe moșioara noastră. Știe numai bunul Dumnezeu cu cât sânge ne-am plătit noi pământul acesta, scump tuturor românilor, scump pentru frumusețile și bogățiile lui, scump pentru faptele mărețe și înălțătoare care s-au petrecut pe el. </p>
               <p>Odihnească-n pace gloriosul Ștefan, că n-au fost spuse în deșert cuvintele mândre și-nțelepte pe care ni le-a lăsat cu limbă de moarte: „Dacă dușmanul vostru ar cere legăminte rușinoase de la voi, atunci mai bine muriți prin sabia lui decât să fiți privitori împilării și ticăloșiei țării voastre. Domnul părinților voștri, însă, se va îndura de lăcrimile slugilor sale și va ridica dintre voi pe cineva carele va așeza iarăși pe urmașii voștri în voinicia și puterea de mai înainte”. </p>
               <p>Din strașina munților ce-nalță marginea țării de la Severin până la Dorohoi, râuri frumoase, dătătoare de viață, și nenumărate pâraie se despletesc, în cărări de argint, peste-ntinsele șesuri ale Valahiei și printre dealurile blânde ale Moldovii. Singură câmpia Ialomiței s-așterne tăcută, netedă, uscată — vast ostrov însetat, în mijlocul atâtor ape ce-mpodobesc pământul României. Doarme sub șuierul vânturilor deșertul larg, nemărginit al Bărăganului. De mii de ani visează râuri limpezi și lacuri sclipitoare: în zilele senine de vară visu-i se răsfrânge-n undele aerului și-ngână peste lanurile și bălăriile uscate ale pustiului acele ape vrăjite, amăgitoare ale „mirajelor”, așa de frumos numite de popor „apa morților”. </p>
               <p>Călătorii străini care-au străbătut văile României pe drumuri hrintuite, în căruțele de poștă de-acum patruzeci de ani, cu greu ar mai cunoaște astăzi locurile pe unde-au umblat. Li s-ar părea că altă țară s-a pus între Carpați și Mare. Și-ntr-adevăr, o țară nouă s-a ridicat de-atunci în răsăritul Europii. Moșia lui Mircea ș-a lui ștefan, libera și mândra Românie de azi nemaicrescând în lături, a trebiut să crească-n sus, și saltă zi cu zi — o saltă puterea tinereții și setea de lumină! Din hotar în hotar, în lung și-n lat, o prind acum, ca-ntr-o rețea, șosele netede, pietruite, și linii ferate, înșirând pe firele lor orașele-nfloritoare și sutele de fabrici ce scot la lumină bogățiile țării. </p>
               <p>Astăzi, capitala noastră, care-a stat pitită prin munți atâtea veacuri, sporește — sigură și puternică — în mijlocul câmpiei dunărene, ridicând palat lângă palat, pe unde-și păștea odinioară turmele legendarul Bucur. Și largi își deschid acum porțile altarele luminii — treptat poporul se înviorează, se deșteaptă, la o viață de pace și de muncă roditoare. </p>
               <p>În fața scundelor și sărăcăcioaselor chilii, unde-acum optzeci de ani dascălul Lazăr punea în mâna copiilor cea dintâi carte românească, se-nalță falnic palatul universității, iar pe locul acela sfânt s-au așezat trei statui: Eliade, Mihai Viteazu, Gheorghe Lazar — poetul, eroul și apostolul. </p>
               <p>Două mari bulevarde taie-n cruciș orașul. Dâmbovița se minunează de strălucirea și mândreța-n care se desfac malurile ei, ascunse până mai dăunăzi sub rădiuri de sălcii. </p>
               <p>De-aici, din mijlocul capitalei zgomotoase, îmi întorn gândurile pe unde am umblat. Multe din locurile frumoase pe care le-am văzut îmi revin acum, învăluite în farmecul depărtării, și parcă mă dojenesc, unele că n-am spus destul, altele că n-am spus nimic de ele. Multe vor fi iarăși pe care nu le-am văzut încă. Dar ceea ce se ridică mai luminos și mai sfânt în mijlocul amintirilor mele, podoaba cea mai aleasă și mai mândră-ntre podoabele țării, este poporul românesc. În sufletu-i larg, nespus de duios, lămurit în focul atâtor suferinți, am găsit izvorul curat al frumoaselor lui cântece și înțelesul istoric al trăiniciei și stăruinții noastre pe acest pământ. În marea lui putere de muncă, de luptă și de răbdare, în mintea lui trează și-n inima lui caldă am găsit sprijinul speranțelor noastre și dezlegarea înaltei chemări a neamului nostru. Îl urmăresc cu gândul de-a lungul veacurilor, îl văd cu pieptul dezvălit în zloată și-n bătălii, muncind ca să plătească dările țării, luptând ca să-și apere pământul, căzând și ridicându-se iar, murind în șes și renăscând în munți, pururea tânăr, pururea mândru, cu toate nevoile ce-au dat să-l răpuie, și mă-ntreb: ce popor a avut pe lume o soartă mai aprigă și mai zbuciumată, ce neam de oameni a stat mai viteaz și mai întreg în fața atâtor dureri! </p>
               <p>Unde-ar fi ajuns el astăzi dac-ar fi fost lăsat în pace!... </p>
               <p>
                  <hi rend="italic">„O lacrimă-i tremură-n glas, și graiul lui e un suspin”</hi>, zice Michelet vorbind de poporul român. </p>
               <p>În adevăr, suferințile acestea au pus o blândeță divină pe figura țăranului nostru. Inima lui e plină de milă pentru cei nenorociți, și limba lui e dulce și plină de mângâieri. </p>
               <p>Câtă gingășie e în cântecul cu care-și adorm țărancele copiii: </p>
               <lg>
                  <l>„Nani, nani, puișor”</l>
               </lg>
               <p>Și cu ce vorbe sfâșietoare, adânci ca și durerea din care-au izvorât, își petrec morții la groapă: </p>
               <lg>
                  <l>„Dragile mamei sprincene,<lb/>Cum o să fiți buruiene!</l>
                  <l>Dragii mamii ochișori,</l>
                  <l>Cum o să vă faceți flori!...”</l>
               </lg>
               <p>Într-o țară așa de frumoasă, c-un trecut așa de glorios, în mijlocul unui popor atât de deștept, cum să nu fie o adevărată religie iubirea de patrie, și cum să nu-ți ridici fruntea, ca falnicii strămoși de odinioară, mândru că poți spune: „Sunt român!”</p>
            </div>
         </div>
      </body>
   </text>
</TEI>
