<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Orașul minunilor</title>
            <author>Postelnicu,Ioana</author>
         </titleStmt>
         <editionStmt>
            <edition>
               <date>2017-05-06T23:57:05.470762000</date>
            </edition>
         </editionStmt>
         <publicationStmt>
            <p rend="color(#000000)">This electronic edition of a text is property of Ediții Scriptorium. You may not copy it. You are encouraged to reference it using HTTP URLs, or cite small excerpts, followed by the precise http://etext.store/… URL reference.</p>
         </publicationStmt>
         <sourceDesc>
            <p rend="start color(#000000)">...</p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
         <textClass>
            <keywords scheme="unknown">
               <list>
                  <item>keywords here</item>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2019-09-20T07:12:21.897081882</date>
            </change>
         </listChange>
      </revisionDesc>
   </teiHeader>
   <text>                                     
      <body>
         <head>Orașul minunilor</head>
         <author>Postelnicu,Ioana</author>
         <p rend="color(#000000)">This electronic edition of a text is property of Ediții Scriptorium. You may not copy it. You are encouraged to reference it using HTTP URLs, or cite small excerpts, followed by the precise http://etext.store/… URL reference.</p>
         <p rend="start color(#000000)">...</p>
         <p rend="justify">ro</p>
         <div type="div1" rend="P61">
            <head>Orașul minunilor</head>
            <div type="div2">
               <head>Capitolul IV</head>
               <p>...</p>
               <p rend="justify">De ce oare nu mai nu mai funcţiona aparatul? De cîte zile nu mai auzise glasurile copiilor, cîntecele lor... De cînd nu-l  mai purtase închipuirea cu ei în excursie, la Palatul Pionierilor sau în Parcul de odihnă? De ce oare meşterise la aparat? De bună seamă îl stricase. În clipa asta, prietenii lui stăteau trişti în închisoarea întunecată a cutiei, ascunşi în cine ştie-ce sîrmuliţă sau sub turnurile de sticlă, în loc să fi umplut odaia de veselie. Mîine, mîine va aşeza toate piesele, ascunse după dulap, la locul lor în aparat.</p>
               <p>În dimineaţa următoare, se apucă să repare ceea ce stricase. Dar pînă una, alta, apucă unul din turnurile de sticlă argintie şi trase de el. Reuşi să-l scoată de la loc. Alergă spre fereastră şi se uită în el prin zare. Nu văzu nimic într-însul. De bună seamă, turnul acesta era un fel de încăpere de cleştar, îmbrăcată în argint, în care, nu se mai îndoia, erau ascunşi prietenii lui. Se apucă să demonteze şi celelalte turnuri. Era curios şi nerăbdător, încît degetele îi tremurau. Desigur, aici, în ele, sta taina acestui aparat care cînta şi vorbea la întorsul unui buton.</p>
               <p>După ce reuşi să scoată toate turnurile, le înşiră pe jos, dar nu ştiu cum făcu că unul din ele îi scăpă din mînă. Se auzi o mică explozie şi ţăndări ca nişte steluţe de argint se împrăştiară împrejur. Se aplecă asupra lor. Cercetă ceea ce mai rămase din turn, dar nu găsi nimic deosebit, doar nişte cioburi fine de sticlă argintată. Atunci luă ciocanul şi sparse şi al doilea turn şi pe al treilea.</p>
               <p>Ce să mai lungim povestea. In cîteva zile, iscodind după taina aparatului, reuşi să-l golească de piese, demontîndu-le pe toate.</p>
               <p>În vremea asta, măicuţa nu înceta să se mîn- drească la slujbă cît de mult se cuminţise copilul ei, cum o aştepta la geam ca un îngeraş. Nu mai făcea nâzbîtii şi sta nemişcat pe un taburet toată vremea cît învăţa pentru „contabilitatea normată.“</p>
               <p>In acele zile pe care măicuţa le considera pline de linişte, socotindu-l fericit în vreme ce şedea pe taburet, urmărind-o cum învaţă, Audreiaş trăia clipe de adîncă tristeţe.</p>
               <p>Dimineţile mai treceau cum treceau, căci în dorinţa lui de a repara aparatul de radio, scotea de după dulap toate piesele. Ceasurile zburau, meşterindu-le în fel şi chip. Dar după amiezile erau peste fire de grele. Tăcerea se aştemea asupra odăilor ca o perdea grea. Măicuţa nu-i îngăduia să se mişte. Sta cu Ric în braţe şi se gîndea cît de fericit ar fi fost să fi ascultat acum o muzică dulce, sau povestirea unui basm, pe care vocea din aparat ar fi depănat-o atît de frumos. Inima-i era tristă, gîndindu-se că odată şi odată, va trebui să-i dea socoteala mămichii de cele ce făcuse. Îşi da din ce în ce mai bine seama că făcuse o faptă nelegiuită. Măicuţa lui strînsese economii, cu mare greutate, pentru a putea cumpăra aparatul de radio. Of, doamne, doamne ! De-ar veni ziua aceea cît mai tîrziu.</p>
               <p>Într-o după-masă, în vreme ce dormea somn adinc, auzi sunînd soneria. Printre genele întredeschise o văzu pe maica lui sculîndu-se de la birou şi deschizînd uşa. În casă intră un bărbat care purta o geantă în mînă.</p>
               <p>Se ridică în aşternut, curios cum era, dornic să ştie tot, să afle tot, gata să sară jos din pat. N-apucă să dea pătura la o parte ca mămica întrebă:</p>
               <p>Aţi venit pentru aparatul de radio? E „specialistul", îşi spuse şi printr-o mişcare iute se lăsă înapoi şi trase pătura peste cap. Pe chipul specialistului, care surprinse mişcarea băieţelului, trecu un zîmbet. Graba cu care se ascunsese copilul acestei tovarăşe, ce-l chemase să repare un aparat despre care spusese că-l cumpărase de curînd, nu i se păru lucru curat. Puştanul acesta trebuia să aibă un amestec. Cunoştea el asemenea întîmplări.</p>
               <p>Măicuţă îl conduse în dormitor. Andreiaş, a cărui inimă bătea ca un ciocănaş, ciuli urechile. Auzi cum omul străin trage de la perete măsuţa cu aparatul de radio. Apoi se făcu linişte. O tăcere adîncă urmă, care i păru nesfirşită. Se temea să se mişte, să ridice colţul păturii, să cerceteze ce se întîmplă dincolo. Dar nici nu mai era nevoie să iscodească, căci după tăcerea aceea mare se auzi o exclamaţie care-l lămuri pe deplin.</p>
               <p rend="justify">— Ei, drăcie, dar ce-i aici ? întrebă omul străin. Apoi auzi vocea sugrumată a mamei, care strigă:</p>
               <p rend="justify">— Doamne, doamne, dumnezeule!</p>
               <p>Se făcu covrig sub pătură. Ar fi dat orice să nu fi auzit glasul sfîşielor al măicuţei. In gît i se urcau noduri. De teamă să nu fie descoperit că nu doarme, se stăpîni să nu plîngă.</p>
               <p rend="justify">— Ei, tovarăşă, auzi din nou glasul omului care vorbea intr-un fel ciudat, parcă i s-ar fi adresat lui nu maicuţii. Parcă ar fi vrut ca să-i audă fiecare cu- vînt de aci, de sub pătură. Din cutia asta puteţi face o minunată ladă de gunoi. O ladă de gunoi de lux.</p>
               <p rend="justify">— Doamne ! repeta mămica cu glas scăzut. Doamne, ce-i asta ?</p>
               <p rend="justify">— Asta-i treabă de meşter iscusit, spuse mai departe specialistul, cu glas dojenitor, şi Andreiaş nu se mai îndoia că lui i se adresa. A demontat cea din urmă piesă. N-am mai văzut asemenea faptă. Mare tîlhar cel ce a tăcut treaba asta. Pe cine aţi lăsat în casă, tovarăşă ?</p>
               <p>Mama sta încremenită şi privea hăul cutiei. Tăcerea ei îi sfîşia inima în bucăţi, iar vorbele omului îi răsunau în urechi, umplîndu-l de ruşine.</p>
               <p>Fără a mai rosti vreo vorbă, mama îl conduse pe specialist ta uşă, apoi reveni în sufragerie. Rămase în picioare căzută pe gânduri.</p>
               <p>Andreiaş ridică un colţ al păturii şi printre genele întredeschise se uită la dînsa. Văzu cele două cute dintre sprîncenele măicuţii, adîncindu-se. Cumplit de mîhnită era măicuţa lui. O văzu făcînd un pas şi lăsîndu-se pe un scaun. Rămase cu mîinile împletite în poală, nemişcată. N-o mai văzuse pe măicuţa lui niciodată atît de nenorocită. Inima-i se sfîşie de durere. Dacă ar fi bănuit că fapta lui ar fi putut-o îndurera atît de mult, pentru nimic în lume nu s-ar fi atins de aparat. Nici nu-i trecuse prin cap că făcea ceva rău. Căutase în adîncul lui taina care-l făcea să cînte şi să vorbească. Căutase copiii năzdrăvani, care erau ascunşi acolo. Dorea să se joace cu ei, aci pe covor, cum se juca cu răţuşca şi cu Ric. Atît avusese în cap.</p>
               <p>Izbucni în plîns.</p>
               <p>Măicuţa tresări. Întoarse capul spre pătucul în care pătura sălta din pricina sughiţurilor pe care Andreiaş nu le mai putea stăpîni.</p>
               <p>— Iartă-mă, mămicuţo ! Nu mai fac niciodată! îngăimă privind-o pe măicuţa sa care dăduse pătura la o parte.</p>
               <p>— Şi eu, Andreiaş, care credeam că eşti un înger cuminte, care credeam că ai învăţat să aşezi toate lucrurile le la loc? Cu asta-ţi treceai tu timpul, nu cu jucăriile! Cum ai putut face asemenea grozăvie?</p>
               <p>— Mămicuţo, iartă-mă ! M-am plictisit să mă tot joc cu răţuşca aia proastă şi cu Ric, care nici măcar nu mai latră. Am vrut să scot copiii aceia din aparat... Numai eu n-am copii... Toţi copiii au copii... Şi Se- rioja, şi Donca... Vin după ei o droaie cu maşina...</p>
               <p>I-am văzut...</p>
               <p rend="justify">Mămica rămase pe gânduri. Parcă auzea vorbele Nastasiei. Se uită la Andreiaş. Chipul îi era acoperit de şiroaie de lacrimi şi cei doisprezece pistrui se vînzoleau amarnic, parcă ar fi fost nişte furnicuţe opărite. I se păru atît de mic, de nenorocit, încît mila de durerea lui o cuprinse fâcînd-o să uite pentru o clipă fapta pe care o săvîrşise băieţelul ei. Cum să trimită la cămin un puştuleţ atît de mic, de prostuţ, unica ei avere, inima ei?! Să se îmbolnăvească?... Doamne! Oftă adînc, strîngîndu-l  la piept.</p>
            </div>
            <div type="div2">
               <head>Capitolul V</head>
               <p>Curînd după întîmplarea asta pe care măicuţa nu găsi potrivit să o povestească tovarăşelor ei de birou, de teamă să nu o audă pe Nastasia dojenind-o, se întoarse acasă veselă.</p>
               <p rend="justify">— Andreiaş, plecăm la Sibiu.</p>
               <p rend="justify">— La tata mare ? chicoti băieţelul.</p>
               <p rend="justify">— Da, la tata mare.</p>
               <p>Vă puteţi face o idee cum au început a fierbe închipuirile în capul lui Andreiaş. Cum avea să fie călătoria cu trenul... Cum vor străbate tunelele... Cum vor arăta nenumăratele gări... Apoi casa bunicului, despre care mama îi povestea necontenit... Ştia că la marginea oraşului se afla un rîu, Cibinul... Şi-o pădure. Dumbrava...</p>
               <p rend="justify">— Tramvai există, măicuţo ?</p>
               <p rend="justify">— Bineînţeles.</p>
               <p rend="justify">— Şi ce mai este la Sibiu ? Spune, măicuţo, spune !</p>
               <p>Mămica zîmbea şi căuta să-şi amintească.</p>
               <p>— O grădină zoologică.</p>
               <p>— O grădină zoologică ? Ce-i aia ?</p>
               <p rend="justify">— O grădină în care trăiesc tot felul de animale sălbatice. Maimuţe, urşi, vulturi...</p>
               <p>Andreiaş bătu din palme şi începu să ţupăie.</p>
               <p rend="justify">— Pot să le văd şi eu ?</p>
               <p rend="justify">— Bineînţeles. Vei merge cu tata mare...</p>
               <p rend="justify">— Dumneata nu vii cu noi ?...</p>
               <p rend="justify">— Eu, Andreiaş, trebuie să merg la şcoală.</p>
               <p>Chipul băieţelului se întrista. Oftă adînc gata să smiorcăie.</p>
               <p rend="justify">— Aşa mare şi mai mergi la şcoală ?</p>
               <p rend="justify">— Toată viaţa trebuie să învăţăm, Andreiaş.</p>
               <p rend="justify">— Şi e departe şcoala asta ?...</p>
               <p rend="justify">— E lîngă Sibiu... Într-un sat frumos de munte. Se numeşte Sălişte.</p>
               <p rend="justify">— Sălişte! repetă Andreiaş. Sînt munţi acolo?</p>
               <p rend="justify">— Sînt.</p>
               <p rend="justify">— Si te urci aşa pe ei ? Pe munţi ?</p>
               <p rend="justify">— Ei, mă urc... oi vedea.</p>
               <p>          ★</p>
               <p>★        ★</p>
               <p rend="justify">Toate i s-au părut ciudate lui Andreiaş în oraşul în care traia bunicul. În primul rînd bunicul însuşi. Persoana care-i primi în gară şi-l strînse la piept zicîndu-i de nenumărate ori: „puiul meu, nepoţelul meu“ nu semăna deloc cu persoana din fotografia ce atîrna pe perete, în casa lor, şi despre care ştia că era tata mare de la Sibiu. Acolo pe fotografie nu purta ochelari şi avea o buclă bogată de păr negru, pieptănată ca o gogoaşe deasupra frunţii. Purta o haină neagră, iar sub haina asta se afla una mai scurtă — „vestă“, i-a spus măicuţa că se numeşte. Prin vestă era trecut un lanţ de aur, înfipt cu cele cele două capete de o parte şi de alta a pieptului. Ochii bunicului parcă înţepau, atît erau de mici şi de rotunzi.</p>
               <p rend="justify">Acum, „persoana” care-l  ţinea în braţe şi-şi lipise obrazul de al lui purta ochelari. Nişte ochelari ciudaţi, de care Andreiaş nu mai văzuse în viaţa lui. Fiecare sticlă era făcută din două bucăţi. Cînd bunicul se uita la el îl privea prin sticlele de deasupra, iar cînd citea se uita prin sticlele de dedesubt. Andreiaş se miră grozav cum de nu greşea niciodată bunicul să încurce sticlele prin care trebuia să se uite. Asta cu adevărat era o minune.</p>
               <p>Părul bunicului era cărunt şi subţire. Parcă ar fi fost făcut din fire de mătase. In locul buclei cit o gogoaşe acum se vedea fruntea prelungită aproape pînă în creştet. O frunte plină de cute. Obrajii bunicului erau bucălaţi şi trandafirii. Nu aveau nici o cută. Doar pe vîrful nasului se zăreau cîteva vinişoare albăstrii. Purta o haină cenuşie, cam ponosită, o cămaşă cu carouri şi o cravată boţită.</p>
               <p>— Puiul meu, Andreiaş, şoptise tata mare, luînd băieţelul în braţe de pe treptele vagonului şi băieţelul se gîndi că glasul bunicului era dulce ca un cîntec.</p>
               <p>Ajunşi la casa unde locuia bunicul, mămica despachetă lucrurile lui Andreiaş, apoi începu a-l dăscăli pe bunic cum să aibă grijă de copil : să nu-l slăbească din ochi, să nu-l lase pe străzi, să nu se amestece cu copiii.</p>
               <p>în sprijinul poveţelor pe care le da, povesti şi pozna pe care Andreiaş o făcuse cu aparatul de radio. Să ştie bunicul cu cine avea de-a face.</p>
               <p rend="justify">Bunicul asculta în tăcere, surîzînd din buzele lui roz, strîngîndu-l  cu dragoste pe Andreiaş între genunchi. Andreiaş asculta povestirea cu nasul ridicat în vînt, ca şi cum nu despre dînsul ar fi fost vorba. Uneori chiar intervenea cu amănunte pe care măicuţa lui le uitase. Mămica se uita la el cu desperare.</p>
               <p> Poftim, poftim cum mă ajută, parcă nu el ar fi făcut pozna.</p>
               <p>Bunicul asculta mai departe surîzînd, în vreme ce privirile calde se aplecau din cînd în cînd cu dragoste asupra creştetului lui.</p>
               <p rend="justify">— Să mergi cu Andreiaş în parc, la Dumbravă. Dar să nu-l laşi cu purligarii<note xml:id="ftn1" place="foot" n=""> Purligari — golani, (n. a.)</note>  de pe stradă. Cine ştie cc boală poate lua şi ce prostii mai poate învăţa. Apoi îl chemă aproape şi-i spuse;</p>
               <p rend="justify">— N-ai să-mi faci „greutăţi", puiul mamei, nu-i aşa ? Să-l asculţi pe tata mare, să mănînci bine şi să n-o iei razna pe stradă. Am nevoie de linişte. Să învăţ. Să iau note bune. Dacă faci pozne nu-mi va sta capul la nimic.</p>
               <p rend="justify">— Cum să-ţi fac greutăţi? se miră. Nu, mămicuţo, nu-ţi fac, vorbi el repede, dornic de a se apropia de colivia cu canari, pe cate o zărise într-un colţ al camerei.</p>
               <p rend="center">* *  *</p>
               <p rend="justify">Bunicul locuia într-o casă bătrînă, aşa cum sînt cele mai multe case din oraşul acesta străvechi. Curtea pătrată, înconjurată de locuinţe, nenumărate locuinţe, era pietruită cu bolovani mari. In mijlocul ci se afla înfiptă o fîntînă. Pe latura din dreapta se ridicau magazii de scînduri. Poarta mare de fier da într-o ulicioară, care se numea „Uliţa tîrgului”. O ulicioară îngustă, înghesuită între două şiruri de ziduri, legate între ele prin cîteva arcuri de cărămidă, care păreau a fi nişte braţe aşezate acolo să nu se huluie<note xml:id="ftn2" place="foot" n=""> Huluie — dărîme. (n a)</note>  clădirile vechi cît lumea. În ulicioara asta era veşnic răcoare. Razele soarelui nu pătrundeau decît în clipa cînd ceasul din turnul bisericii săseşti batea de douăsprezece ori miezul zilei. Dacă te urcai pe pietroiul înfipt în zidul porţii, puteai zări roata neagră a ceasului, fixată în latura turnului ca un ochi de uriaş.</p>
               <p>Pe cele patru laturi, turnul purta patru ochi imenşi, pe care se învîrteau minutarele mari, ca nişte lopeţi. Prin ei turnul priveghea oraşul însemnînd ceasurile lui de muncă şi de odihnă.</p>
               <p>Străduţa asta lungă şi strîmtă ca un tunel, da cu un capăt în „Oraşul de jos“ pe strada Guşteriţei, iar cu celălalt capăt sub „Treptele porcarilor”. Dacă urcai Treptele porcarilor nimereai în „Piaţa mică“. Străbătînd „plaţul“ larg şi asfaltat al pieţii şi trecînd pe sub arcul turnului catolic, nimereai în „Piaţa mare“ din „Oraşul de sus“.</p>
               <p>Cum am spus mai înainte, lui Andreiaş i-au părut toate ciudate în acest oraş al bunicului. Nu numai aerul era altfel, purtînd într-însul o tărie pe care n-o simţea în văzduhul cald al Bucureştiului, dar şi oamenii şi copiii. Bunăoară, privind prin geamul odăii la nenumăraţii copii care se jucau în curte şi în faţa porţii pe ulicioara aceea strimtă, se miră văzîndu-î pe toţi desculţi. Unii dintre ei erau chiar şi fără cama şi fără camăşuţe. Purtau doar pantalonaşi scurţi, cu bretele sau fără bretele.</p>
               <p>Tata mare, îl chemă Andreiaş pe bunicul care începuse a-i orîndui lucruşoarele în dulap, după plecarea măicuţii. In Sibiul ăsta, copiii sînt chiar atît de săraci ?</p>
               <p rend="justify">— De ce spui că sînt săraci ? l-a întrebat bunicul. </p>
               <p>— Priveşte, tată mare, toţi copiii sînt desculţi şi fără cămăşi pe ei. Mămica se face foc cînd pun piciorul gol pe duşumea, dar să umblu desculţ pe stradă ?</p>
               <p>Tata mare se uită la el prin sticlele de deasupra ale ochelarilor. Privirea îi era caldă, moale, şi ochii parcă erau apoşi.</p>
               <p rend="justify">— Nu sînt săraci, dragul moşului. Aici la Sibiu copiii nu sînt cocoloşiţi ca la voi la Bucureşti. Aici au „educaţie ardelenească".</p>
               <p rend="justify">— Educaţie ardelenească ? se miră Andreiaş, mişcînd din nasul pistruiat. Ce-i aia ?</p>
               <p rend="justify">— Ce vezi...</p>
               <p rend="justify">— Îmi dai voie să am şi eu educaţie ardelenească tn Sibiul ăsta ?</p>
               <p>Bunicul zîmbi.</p>
               <p rend="justify">— Iţi dau, cum să nu-ţi dau. Numai că în educaţia asta intră şi spălatul dimineaţa cu apă rece pe piept.</p>
               <p rend="justify">— Cu apă rece? Pe piept?... Asta nu-mi place.</p>
               <p rend="justify">— Va trebui să-ţi placă. Altfel nu te poţi juca cu copiii de aici. Vor rîde de tine.</p>
               <p rend="justify">— Tata mare, — izbucni bucuros, — mă laşi să mă joc cu copiii ? Ce va spune mămica ? Ea nu-mi dă voie. Cum le-a zis copiilor de aici ?</p>
               <p rend="justify">— Purligari.</p>
               <p rend="justify">— Purligari ? Mă laşi să mă joc cu purligarii ?</p>
               <p rend="justify">— Ăştia nu sînt purligari, sînt copii ca si tine... Tot atît de iubiţi de părinţii lor cum eşti si tu.</p>
               <p>Andreiaş se uită la bunic cu admiraţie. Bunicul vorbea hotărît. Nu-i era teamă că avea s-o supere pe mămica. Se simţi ocrotit de el. Se repezi 1a dînsul, agăţîndu-i-se de gît.</p>
               <p rend="justify">— Ce bine e în Sibiul ăsta. Mă învoiesc, tată mare. Dă-mi iute educaţie ardelenească. Iaca, eu m-am şi descălţat.</p>
               <p>Intr-adevăr îşi scosese iute săndăluţele din picioare şi le azvîrli cît colo. De asemenea ciorapii. începu să salte cu picioarele goale pe duşumea.</p>
               <p rend="justify">— Ho, ho ! îl opri bunicul. În educaţia ardelenească intră şi aşezarea oricărui lucru la locul lui... Ia poftim, domnişorule, strînge sandalele şi ciorapii şi aşază-i colea, sub pat.</p>
               <p>Glasul bunicului era cald, dar stăruitor. Din pricina acestui glas nu-şi putu îngădui nici un răsfăţ. Porni deci lipăind şi-şi culese sandalele şi ciorapii de prin colţuri.</p>
               <p rend="justify">— Acum am voie să ies în curte ? îl întrebă nerăbdător.</p>
               <p rend="justify">— Ai, îi îngădui bunicul.</p>
               <p>Se uită la dînsul cu mirare. Era chiar adevărat ? Îl lăsa să iasă în curte ? Poate chiar pe stradă ? Aşa singur şi desculţ? Ce-ar spune măicuţa dacă l-ar vedea ?</p>
               <p rend="justify">— Hai, Andreiaş, du-te, îl îndemnă bunicul. Dacă-ţi place, du-te.</p>
               <p rend="justify">Copilul ieşi în curte şi simţi sub tălpile încălzite, răcoarea plăcută a pietrelor umbrite de streaşina casei. Făcu cîţiva paşi şi sub tălpi simţi acum fierbinţeala pietrelor asupra cărora cădeau razele calde ale soarelui. Se opri pe loc puţin năucit. Niciodată nu mai trăise asemenea libertate. Pieptul îi era plin de o mare bucurie. Străbătu curtea şi se apropie de zăbrelele porţii. Printre ele cercetă uliţa îngustă, în care copii, desculţi şi îmbrăcaţi uşor, se fugăreau unul pe altul, scoţind strigăte şi chiote care-i gîdilau inima. Andreiaş porni spre ei. Ieşi în stradă şi se propti în pragul porţii.</p>
               <p>În clipa aceea, grămada de copii tocmai se strînsese făcînd un cerc. La mijloc sta înfipt unul dintre ei, care număra copiii, turuind din gură un cîntec complicat.</p>
               <p>Ekete Bekeîe Filam Puf Nus Mus Draus".</p>
               <p>Andreiaş asculta încîntat cuvintele păsăreşti, pe care le rostea băieţelul din mijlocul cercului. Era un băiat cu mult mai mare decît dînsul, cu chica de culoarea griului, răvăşită, căzută asupra ochilor albaştri. Pe pieptul gol purta o sforicică spînzurată de gît, de care atîrna o cheiţă. Turuia din gură ca o moriscă.</p>
               <p rend="justify">Rînd pe rînd, scotea cîte un copil din joc, după cum cădea asupra lui ultimul cuvînt din descîntec. Cei scoşi în loc să aibă răbdare, ca „protocolul" să fie împlinit pentru a putea porni jocul „hoţii şi jandarmii", se zbenguiau şi se îmbrînceau în cei rămaşi, încurcînd numărătoarea. Băiatul de la mijloc era nevoit să înceapă numărătoarea de la capăt, spre nemulţumirea tuturor, dar şi spre plăcerea lor, căci zbenguiala şi îmbrînceala îi încînta de fapt ca însăşi jocul.</p>
               <p rend="justify">— Erich ! strigă un băiat cu capul mare, cu părul crescut lăţos ca o căciulă miţoasă, cu ochii negri. Dă-te la o parte şi lasă-mă să număr eu.</p>
               <p>Se repezi cu pieptul în Erich şi încercă să-l scoată din cerc.</p>
               <p rend="justify">— Lasă-l  pe Nicuşor, strigară în cor ceilalţi copii.</p>
               <p>Unul dintre ei, un năpîrstoc care purta părul tăiat breton ca fetiţele şi avea dinţii mîncaţi şi ştirbi, striga mai tare ca toţi, vorbind peltic.</p>
               <p rend="justify">— Lasă-l  pe Nişuşol, lasă-l pe Nişuşol.</p>
               <p rend="justify">— Întîi să înveţi să vorbeşti, mucosule, se răsti la dînsul Erich, trăgîndu-l de ureche.</p>
               <p rend="justify">— Nu mă doaie, nu mă doaie, strigă Emil stăpînindu-se să nu plîngă, trăgînd din nasul cam umezit, în vreme ce Nicuşor intră în mijlocul cercului.</p>
               <p>Toroiala începu din nou cu acelaşi rezultat: copiii nerăbdători se împingeau, se ciupeau şi rîdeau, făcînd o larmă mare.</p>
               <p>În vremea asta, Andreiaş, încălzit de zbenguiala ce o vedea pe ulicioară, începu să salte şi el de unul singur ; rîdea de hîrjoana copiilor şi ardea de nerăbdare să ajungă cumva între ei. Tot făcind paşi înainte, se pomeni la marginea cercului şi într-o clipită, printr-o schimbare de „pioni" se trezi la mijloc, tocmai în clipa cînd Erich se repezise la Nicuşor, dorind să-l înlăture şi să-şi reia locul. Nicuşor, uitînd de numărătoare, începu să boxeze cu Erich. Privirile copiilor se opriră asupra băieţelului străin, care nimerise între dînşii de parcă ar fi căzut din cer. Ochii rotunzi, vii şi cafenii ai lui Andreiaş, asemănători cu ai bunicului din fotografie, scăpărau. Buzele i se mişcară, iar vîrful limbii sălta printre gingiile ştirbe.</p>
               <p rend="justify">— Ce cauţi aici ? se răsti la el Petrică, un băieţel slăbuţ şi ţigănos, cu ochii neastîmpăraţi. Acesta făcu un pas înainte şi-l împinse pe Andreiaş cu pieptul, încercînd să-l înfricoşeze şi să-l dea afară dintre ei.</p>
               <p rend="justify">— De unde ai venit ? îl întrebă din nou înălţînd sprîncenele şi privindu-l iscoditor ca un drăcuşor.</p>
               <p>— De la Bucureşti, răspunse Andreiaş, înăbuşindu-şi lacrimile care îi tremurau în gît.</p>
               <p rend="justify">— De la Bucureşti ? întrebă Emil uimit, în timp ce ceata se apropie de el privindu-l cu mirare.</p>
               <p rend="justify">— Ihă, încuviinţă Andreiaş, străbătut de un sim- ţămînt de încredere.</p>
               <p rend="justify">— Ştii să te joci de-a hoţii şi jandarmii ? îl întrebă Dănuţ.</p>
               <p>Andreiaş înălţă din umeri. Răspunsul !a această în- . trebare i se păru cumplit de greu. Nu se jucase niciodată cu copii. Totuşi nu voia să se dea bătut.</p>
               <p rend="justify">— Ştiu, cum să nu ştiu !?</p>
               <p rend="justify">— Cine numără ? întrebă Petrică, încercînd să se aşeze în mijlocul cercului.</p>
               <p rend="justify">— Numără Petrică, strigă Dănuţ.</p>
               <p rend="justify">— Tu ai mai numălat, se răsti Emil, aşezîndu-se în cerc, — lasă-mă pe mine.</p>
               <p rend="justify">— Tu eşti peltic şi le încurci, se burzului Dănuţ, împingîndu-l  la o parte.</p>
               <p>După ce se înghiontiră o vreme fără să cadă de acord, Petrică vrînd cu orice preţ să numere şi vă- zînd că nu reuşeşte, îl apucă pe Andreiaş de breteaua pantalonilor şi strigă.</p>
               <p rend="justify">— Atunci să numere el. Altfel nu mă mai joc. Andreiaş se trezi la mijlocul cercului lărgit de Erich</p>
               <p>şi Nicuşor care între timp se împăcaseră.</p>
               <p rend="justify">— Hai, începe, spuse cu dispreţ Erich. Să vedem, ştii ?... Fac prinsoare că te încurci.</p>
               <p>Băieţelul se uita la copii cum se uită un şoricel încolţit din toate părţile de miţe. Inima îi bătea repede şi limba îi tremura în gura întredeschisă.</p>
               <p rend="justify">— Ha, ha, ha, începu să rîdă batjocoritor Erich. Hai, dă-te la o parte. Eşti un mucos, ce cauţi între noi ?</p>
               <p>Obrajii Iui Andreiaş se aprinseră ea bujorii. Stră- duindu-se să facă fată întîmplării, se pomeni rostogolind din gură un puhoi de vorbe păsăreşti, pe oare le învăţase de la măicuţa lui.</p>
               <p>„Utilinca  Ş-un tilinca  Şi de acuna Poruncana Mergini  Cergini Nuieluşe  Sai săracă Gherdeluşe."</p>
               <p>Copiii auzindu-l meşterind atît de ciudat din gură se strînseră în grabă în jurul lui, ascultînd atenţi, chiţăind de plăcere.</p>
               <p>Andreiaş, străbătut de mîndrie, începu să atingă cu vîrful degetelor pieptul fiecăruia dintre ei aşa cum văzuse că, făcură mai înainte copiii, cu mare ifos, vrăjind cu repeziciune, spre mirarea cetei. Numărătoarea merse pînă la capăt fără a fi întrerupt. Se alese ceata hoţilor, iar jandarmul a rămas Petrică.</p>
               <p>Pînă seara, Andreiaş făcu cunoştinţă nu numai cu toţi copiii din „vecinătate", cum se spune la Sibiu, dar şi cu străzile din jurul ulicioarei, cu uliţa Neuiştift care cobora de pe un deal din Oraşul de sus, cu uliţa Guşteriţei, pe care aluneca tramvaiul şi cu Treptele Porcarilor, în zidul cărora se aflau ascunzători neaşteptate.</p>
               <p rend="justify">Cînd în ferestrele caselor începu a pîlpîi lumina palidă a becurilor, iar în bolta cerească se aprinseră lumînărelele, se auziră în înserare chemări, de ici, de colo, clin ferestre sau curţi.</p>
               <p rend="justify">— Erich, la cină...</p>
               <p rend="justify">— Petrică, vino la cină...</p>
               <p rend="justify">— Emil, grăbeşte la cină...</p>
               <p rend="justify">— Nicuşor, nu mai întîrzia la cină...</p>
               <p rend="justify">— Dănuţ, hai la cină.</p>
               <p>Între glasurile acestea, Andreiaş desluşi glasul dulce a! bunicului.</p>
               <p rend="justify"> — Andreiaş, puiul moşului... hai la cină.</p>
               <p>Copiii se pustiiră care încotro. Uliţa înghiţită de întuneric se acoperi de linişte.Capitolul VI</p>
               <p rend="justify">După întîia zi petrecută în oraşul bunicului, Andreiaş picase cu capul pe masă. Nu-i ardea nici măcar de mîncare, într-atît se simţea de ostenit. Cu mare chin, bunicul îl sili să dea pe gît o cană cu lapte, pe care Andreiaş o înghiţi aproape adormit. Nu şi-ar fi putut aminti nici cînd fusese dezbrăcat, nici cînd bunicul îi spălase faţa, picioarele şi mîinile cu un prosop ud, nici cînd îl aşezase în aşternut. Dormise somn adînc şi dulce şi se trezi în dimineaţa următoare în sunetul puternic al unui mormăit de urs. Mormăitul acesta era întrerupt la răstimpuri egale de un fluierat subţire, ca o şuierătură, după care urmau o serie de pufăituri. Andreiaş se ridică în capul oaselor, îşi frecă ochii cu pumnul şi se uită împrejur. Unde se afla? Pe pereţi erau înşirate tablouri necunoscute. Înaintea ferestrelor o pădure... Da, o pădure de plante, cu foi late şi groase. În colţ, pe o măsuţă, zări colivia acoperită cu un şal. De-abia în clipa asta îşi dădu seama că se afla în casa bunicului, la Sibiu. Sări iute din pat şi se apropie de patul bunicului, de unde veneau acele grozave mormăituri de urs.        </p>
               <p>Bunicul dormea pe spate. Respira adînc, scoţînd sforăituri grele, care-i umflau fălcile. Lui Andreiaş îi veni să rîdă. Părea că bunicul se joacă, mai cu seamă cînd văzu că sub pleoapele închise ochii încep a se mişca întocmai ca nişte cărăbuşi prinşi sub o coajă de nucă. Curios, se aplecă asupra lui cercetîndu-l. În clipa aceea, pe neaşteptate, bunicul se săltă spre el strigînd :</p>
               <p rend="justify">— Bau !</p>
               <p>Andreiaş izbucni în rîs. Bunicul se ridică în cot.</p>
               <p rend="justify">— Bună dimineaşa, zise, vorbind peltic.</p>
               <p>Lui Andreiaş îi veni să rîdă. Cum vorbea bunicul ? Parcă era alt om. Parcă şi obrajii nu-i mai stăteau atît de bucălati, cum îi avusese ieri.</p>
               <p>Bunicul ieşi din aşternut şi primul drum îl făcu spre colivie.</p>
               <p rend="justify">— Hai Andreiaş, să idicăm „şologatele“  la canali.</p>
               <p>Andreiaş iar începu să rîdă. Cît de hazliu vorbea bunicul în dimineaţa asta 1 Piarcă i se împleticea limba în gură. Se apropiară de colivie şi bunicul înlătură un şal cu care era acoperită. Canaraşii bătură din aripi treziţi brusc de lumina zilei. întoarseră căpşoarele în dreapta şi în stînga. Deschiseră pliscurile.</p>
               <p>Apoi sloboziră un ciripit ascuţit, care se împrăştie în văzduh ca o pulbere de argint.</p>
               <p rend="justify">— Cîntă, tată mare, cîntă canaraşii !</p>
               <p rend="justify">— Bună dimineaşa, îi salută bunicul, bătînd cu degetul în vergeluţe. Bună dimineaşa !</p>
               <p>Andreiaş întinse şi el mîna ciupind şi el vergelu- şele ca pe nişte corzi de harpă.</p>
               <p rend="justify">— Bună dimineaţa, bună dimineaţa !</p>
               <p>Canarii zburară încoace şi încolo, izbind vergelele cu ciocul, legănîndu-se pe trapezul minuscul, spînzurat în mijlocul coliviei, ciripind necontenit.</p>
               <p rend="justify">— Aştîmpăraşi-vă, nebuneloi, le certă bunicul. Iaca acum va dau demîncaie. Şine Andreiaş vaşul ăşta, şpală-l la chiuvetă. Adu-l plin cu apă proaşpătă.</p>
               <p>Făcu întocmai ce-i spuse bunicul. În vremea asta, tata mare mătură cu un şomoiag de hîrtie interiorul coliviei, umplu farfurioarele cu sămînţă de cînepă, apoi luă vasul cu apă din mîna lui Andreiaş şi-l aşeză la loc. Canaraşii se repeziră spre seminţe şi începură să ciugulească cu poftă.</p>
               <p>Aşa, aşa, puii tatii, le vorbi bunicul, cîntînd parcă din voce.</p>
               <p rend="justify">— Aşa, aşa, puii tatii, îl imită Andreiaş, din vîr- ful buzelor, privind pliscurile subţiri şi limba ascuţită, cu care despicau seminţele.</p>
               <p rend="justify">— Pui, pui, pui, vorbi bunicul cănăriţei, care mai sperioasă sta într-un colţ înfricoşată. Indlăşneşte, ploştuşo !</p>
               <p>Andreiaş le vorbi şi el, imitîndu-l pe bunic.</p>
               <p rend="justify">— Indlăşneşte, ploştuşo.</p>
               <p>Bunicul întoarse capul spre nepot. Se uită la el dojenitor. Ochii îi erau mici şi întrebători. Nu spuse nimic, apoi se depărta de copil şi se apropie de un dulăpior. Meşteri o vreme cu spatele întors şi reveni la Andreiaş.</p>
               <p rend="justify">— Să aplicăm educaţia ardelenească, spuse el.</p>
               <p rend="justify">Andreiaş ramase cu gura căscată. Bunicul nu mai vorbea peltic, iar obrajii nu mai erau scofîlciţi cu gura făcută pungă. Ce-o fi meşterit tata mare cu spatele întors la el ?</p>
               <p>Bunicul trecu în bucătărie. Scoase un lighean, îl aşeză pe un scaun şi lepădă cămaşa de noapte. îşi încinse mijlocul cu un prosop, apoi apucă o cană de pe bufet şi o umplu cu apă de la cişmea.</p>
               <p rend="justify">— Andreiaş, ia toarnă-mi în pumni apă proaspătă, să-ţi dau o probă de educaţie de la Sibiu.</p>
               <p>Arzînd de nerăbdare şi interesat de cele ce aveau să urmeze, apucă cu amîndouă mîinile cana.</p>
               <p rend="justify">— Toarnă, porunci bunicul.</p>
               <p>Şi Andreiaş turnă apă în palmele făcute căuş. Dintr-o mişcare bunicul o zvîrli pe piept, pe umeri. Copilul turnă din nou o porţie bună, care fu şi ea zvîrlită pe obraz, pe ceafă, în cap. In vremea asta pe gura bunicului ieşeau sunete fioroase. Fluierături, sîsîituri. Bunicul trăgea aerul cu putere în piept, apoi chicotea, fornăia şi exclama mereu : „Ah, ah, asta-i sănătate !“ Andreiaş ţupăia împrejur, sălta cana în mînă, chicotind şi el de plăcere. Stropi reci îl atingeau ca un şfichi de bici, pe gît, pe piept, pe braţele goale. Bunicul din cînd în cînd îşi scutura palmele spre el ca din greşeală. Băieţelul slobozea atunci un miorlăit, întocmai ca un cotoi călcat pe coadă.</p>
               <p>În sfîrşit apa din cană se termină. Bunicul îşi desprinse prosopul din jurul mijlocului şi începu a se freca cu el peste piept. Pielea se făcu roşie ca a unui rac. Obrazul îi strălucea de mulţumire şi sănătate.</p>
               <p rend="justify">— Acum pofteşte dumneata, domnişorule, la „educaţia ardelenească", îl invită bunicul umplînd la cişmea cana cu apă.</p>
               <p rend="justify">— Nu, tată mare, nu vreau educaţie ardelenească, începu să protesteze fugind roată împrejurul ligheanului.</p>
               <p>Bunicul se opri şi-l privi cu mirare prin sticlele ochelarilor.</p>
               <p rend="justify">— Aşa ne-a fost vorba, Andreiaş ? ţuţui din buze. Nu vrei să te speli pe piept cum ne-am înţeles ? Numai astfel te faci puternic. Numai aşa te fereşti de boli.</p>
               <p rend="justify">— Eu nu mă bolnăvesc niciodată, răspunse cu semeţiei Pentru că nu merg la cămin.</p>
               <p rend="justify">— Cine ţi-a vîrît asemenea prostii în cap ? Haide, să nu mai întindem vorba.</p>
               <p rend="justify">— E prea rece apa, tată mare ! Zău e prea rece.</p>
               <p rend="justify">— Bine, conveni bunicul. Pentru început o îndoim cu apă caldă. Dar de mîine nu mai avem nici o vorbă.</p>
               <p>Jumătate plîngînd, jumătate rîzînd, Andreiaş îşi scoase jacheta de la pijama. Pieptul cam slăbuţ, se ivi cu pielea făcută găină de frică.</p>
               <p rend="justify">— Stai puţin, tată mare, începu să se roage strîngînd braţele peste piept. Numai puţin mai aşteaptă. Te rog ! imploră copilul, în vreme ce bunicul fără a ţine seama de rugăminţile lui, îl încinse cu prosopul, pentru ca apa să nu curgă pe pantalonaşi.</p>
               <p rend="justify">— Întinde mîinile, nepoate, şi să nu aud că smior- căi. Doar eşti fecior la roată !</p>
               <p>Andreiaş întinse mîinile deasupra ligheanului. Cînd însă simţi apa rece, desfăcu palmele şi apa căzu în lighean.</p>
               <p>— Şmechere, tu mă păcăleşti ! îl mustră bunicul, zîmbind cu şiretenie. Lasă că-ţi arăt eu acum educaţia de la noi.</p>
               <p rend="justify">Într-o clipă umplu ligheanul cu apă, apoi cuprinse cu o mină umărul copilului şi cu cealaltă începu a-l  spăla pe piept şi pe spate în grabă mare.</p>
               <p>Andreiaş dădu un strigăt după care urmară chicoteli şi sîsîieli. Palma bunicului umbla iute pe piept şi pe spate. Stropii săreau în dreapta şi-n stînga ca dintr-o stropitoare. Băieţelul cu răsuflarea la gură încerca să vorbească, dar nu reuşea. Dîrdîia şi rîdea. Rîsul şi plînsul se amestecau, cum se amestecau şi simţămîntul de plăcere cu cel de neplăcere.</p>
               <p>În sfîrşit bunicul se declară mulţumit. Luă un prosop şi începu a-l freca şi pe el pînă cînd pielea deveni roşie ca a unui rac. Un simţămînt bun se râspîndi în trupul lui Andreiaş. Îşi umflă pieptul şi începu a păşi voiniceşte prin bucătărie. Moleşeala somnului dispăruse. Trupul respira prin toţi porii, trăgînd într-însul sănătate.</p>
            </div>
            <div type="div2">
               <head>Capitolul VII</head>
               <p>Deci Andreiaş de-abia aştepta să termine „muştruluiala“, cum îi spunea bunicul toaletei de dimineaţă. Să iasă în ulicioară, pentru a se întîlni cu copiii.</p>
               <p>Stătu vreme îndelungată în poartă, dar nu apăru niciunul dintre ei. Mirat, se întoarse în casă tocmai cînd bunicul se pregătea să plece la piaţă.</p>
               <p rend="justify">— Vii cu mine, Andreiaş, sau rămîi să te joci in curte? Uite, aşez aici sub piatra asta, cheia. Dacă ţi se face foame pînă viu, descui şi mănînci ce-am lăsat pe masă.</p>
               <p rend="justify">— Merg cu dumneata, tată mare, spuse cu tristeţe.</p>
               <p rend="justify">După ziua de ieri atît de neaşteptată şi plină de bucurii jinduite la Bucureşti, ziua asta în care nu apăruse nici un copil în ulicioară o socotea cu totul lipsită de farmec. Îi era chiar urît. Urît şi dor de măicuţa lui. Porni alături de bunic, călcînd mărunt, încercînd a merge în acelaşi rînd cu dînsul. Urcară „Trepetele porcarilor" şi ajunseră în „Piaţa mică". Nasul lui ascuţit adulmeca văzduhul în care se simţeau arome de fructe şi zarzavat proaspăt, iar urechile-i fură cuprinse de forfota pieţii şi de graiul negustoreselor de tot felul, care-l  invitau pe bunic să tîrguiască din marfa lor.</p>
               <p rend="justify">Toate-l  cunoşteau. Erau cofăriţele<note xml:id="ftn3" place="foot" n="">Cofăriţă — zarzavagioaică. (n.a.)</note>, atît de renumite în acest burg transilvan.</p>
               <p rend="justify">—  Al cui e copilul, domnule Banu ? îl întrebau, zîmbind băieţaşului.</p>
               <p>— E nepotul meu, răspundea cu mîndrie bunicul, băiatul fetii de la Bucureşti.</p>
               <p>— De la care fată?</p>
               <p>— De la cea mai mică.</p>
               <p>— Să-ţi trăiască ! Ţine, dragă, un pumn de cireşe. Supărarea lui Andreiaş se risipi. Îşi atîrnă de urechi o pereche de cerceluşi, rotunzi şi roşii şi mai atîrnă cîteva cireşe şi de nasturii cămăşuţii.</p>
               <p>— Sînt un general, tată mare, nu-i aşa ?</p>
               <p rend="justify">— Aşa, e puiul moşului. Un general cu cercei. După ce se opriră înaintea lăptăreselor şi gustară din brînză, din smîntînă, cumpărînd din toate, după ce trecură la Aprozar şi umplură coşul cu zarzavaturi, se întoarseră acasă.</p>
               <p rend="justify">— Bunicule, unde sînt copiii de ieri ? îl întrebă într-o vreme pe bunicul care curăţa zarzavaturi pentru supă.</p>
               <p rend="justify">— Unde să fie? Care sînt la şcoală, care la cămin. Ai răbdare. După masă se strîng toţi în ulicioară. Ca vrăbiile.</p>
               <p>Rămase pe gînduri. Prin urmare şi în Sibiul acesta copiii merg la cămin. Şi după ei venea o maşină. După Emil, după Petrică, după Dănuţ. Erich şi Nicuşor, îi spusese bunicul, umblau la şcoală.</p>
               <p>Cum o fi fost căminul acela ? Iaca, el ştia bine că la şcoală mama lui va trebui să-l dea odată. Despre asta nu se mai îndoia. O auzise adesea vorbind cu tanti Ioana. Mătuşa lui o mustra pe măicuţa că-l ţinea ca pe un sălbatic. Nădăjduia că toate aveau să se schimbe cînd Andreiaş avea să împlinească vîrsta de a merge la şcoală. Cit mai avea să treacă pînă venea timpul acela ?</p>
               <p>Cît de fericit era vărul lui, Codruţ. Mergea singur cu tramvaiul. Scotea banii dintr-un portmoneu mic şi plătea el singur biletul. De cînd mergea la şcoală, avea abonament. Abonament cu fotografie. I l-a arătat. Nu deodată. Cu bucăţica. Întîi un colţ, apoi altul şi apoi fotografia întreagă. Pentru treaba asta, el i-a dăruit o broscuţă de tablă.</p>
               <p>După-amiază, sări drept în picioare, trezit din somn de glasurile copiilor năvăliţi în ulicioară.</p>
               <p rend="justify">— Tata mare, mă duc, mă duc, spuse repede, nerăbdător. Îmi dai voie?</p>
               <p rend="justify">— Du-te Andreiaş, du-te, dar cum înserează intri în casă. Ai înţeles ?</p>
               <p rend="justify">— Sigur, tată mare. Şi o zbughi pe uşă.</p>
               <p rend="justify">Copiii se jucau de-a ascunzătoarea, pitindu-se prin curte, prin magazii, prin hrubele de pe Treptele porcarilor. De acolo dădeau chiuituri aprige, vestind pe cel ce trebuia să-i găsească, unde se aflau. Nici nu-l  băgară în seamă pe Andreiaş, ca şi cînd nu cu dînsul s-ar fi jucat cu o zi înainte.</p>
               <p rend="justify">Cu toată ignorarea aceasta, Andreiaş, a cărui inimă zburda nerăbdătoare, se luă după ei şi începu a se ascunde şi el, pe ici, pe colo, ieşind la iveală cînd socotea că era timpul. N-o cam nimeri o vreme, căci  în realitate se juca de unul singur. Ieşea din ascunzătoare chiuind tocmai cînd copiii se împrăştiau spre ascunzători.</p>
               <p>Lucrul acesta îi chinuia inima peste fire. Dorul de joaca luată în seamă de copii, îi aduse lacrimi în ochi. Începu să smiorcăie, lipindu-se de zid, privind cu jind la zbenguiala lor.</p>
               <p>Într-o vreme copiii se săturară de alergat. Începuse  a se însera. O boare răcoroasă se simţea în văzduh. Se strînseseră cu toţii grămadă şi păreau a pune ceva la cale. Andreiaş se apropie încet, încet de ei, trăgînd cu urechea la cele ce vorbeau. Erich şoptea ceva despre o ladă, care se afla ascunsă undeva, într-o pivniţă de pe strada Guşteriţei, în care se părea că exista o comoară. O comoară care le aparţinea copiilor de pe ulicioară.</p>
               <p>Strînşi cap în cap, şopteau între ei, părînd a se feri de „ăsta de la Bucureşti", cum îi ziceau lui Andreiaş, căruia nu-i aflaseră încă bine numele şi spre care întorceau din cînd in cînd feţe misterioase.</p>
               <p rend="justify">—  Îl  luăm şi pe el ? întrebă deodată Nicuşor, clătinând capul spre Andreiaş, care din pas în pas ajunsese lîngă dînsul.</p>
               <p>Erich se uită la copil şi-l cercetă cu buzele strînse. Ochii lui albaştri împunseră pe Andreiaş cu semeţie.</p>
               <p rend="justify">—  Îi cam mic, clătină din cap necruţător. Smiorcăie îndată. N-aţi văzut cum plîngea mai adineauri ?</p>
               <p rend="justify">— Luaţi-mă şi pe mine, se ruga Andreiaş. Din pricina închipuirilor din capul lui, i se părea că spre cine ştie ce tărîmuri se pregăteau s-o ia din loc băieţii.</p>
               <p>—- Ce dai garanţie ? întrebă Erich.</p>
               <p rend="justify">Nu pricepu întrebarea. Se uită la feţele celorlalţi, încercînd s-o desluşească.</p>
               <p>— Caută-te în buzunare, îl îndemnă Petrică, chicotind şi mişcîndu-şi umerii într-un neastîmpăr. Poate găseşti ceva.</p>
               <p>Îşi vîrî amîndouă mîinile în buzunare, cotrobăind. Scoase tot ce avea în ele : un mosor pe care era înfăşurată o sîrmă verde, scos din aparatul de radio demontat, o rotiţă de ceas, patru bilete de tren, o floare veştejită, cîteva bile şi un nasture alb, cît o monedă de cincizeci de bani. Aşeză toate lucruşoarele astea pe asfalt.</p>
               <p>Împrejur se lăsase întunericul. În ulicioară era chiar beznă. Copiii se aplecară cu toţii asupra obiectelor, căutând să le desluşească. Deodată scoaseră exclamaţii care mai de care mai ciudate. Se zvîrliră pe genunchi, îşi proptiră palmele pe caldarîm, apropiindu-şi obrajii de lucruşoarele lui Andreiaş. În adevăr ele nu se desluşeau de loc în întuneric. Dar ceea ce se zărea îi umplu pe toţi de uimire. Acolo jos, ceva rotund arunca luciri aprinse ca şi cînd luna de pe cer ar fi căzut între ei. O lună mică, cit un ban de cincizeci. Era atît de frumoasă lucirea aceea vie, fosforescentă, apărută pe neaşteptate între dînşii, încît copiii se retraseră temători, privind-o de departe.</p>
               <p>Andreiaş se uită şi el la micul disc strălucitor şi nu-şi dădu seama de unde apăruse. I  se părea a fi un semn al lui Făt-Frumos, prietenul lui din pendula de acasă, căruia i se făcuse dor de dînsul. Nici prin cap nu-i trecea că acel obiect strălucitor îl scosese chiar el din buzunar.</p>
               <p>După ce trecu întîia uimire, Nicuşor întinse mîna şî apucă obiectul lucitor, îl pipăi bine, cercetîndu-şi degetele dacă nu cumva se prinsese pe vîrful lor ceva din lucirea verzuie.</p>
               <p rend="justify">— Ce-i? Ce-i asta? întrebară copiii.</p>
               <p rend="justify">— Nu ştiu, răspunse Nicuşor. Haideţi să cercetăm mai bine.</p>
               <p rend="justify">Se ridicară in picioare şi se repeziră cu toţii spre colţul ulicioarei unde se aprinsese un felinar. Nicuşor întinse palma. La lumina felinarului copiii văzură în palma întinsă doar un nasture, un simplu nasture alb, cît monedă de cincizeci de bani. E drept, nasturele acesta n-avea găuri prin care se trece aţa. Era neted ca un disc.</p>
               <p rend="justify">— E nasturele meu, se repezi Andreiaş.</p>
               <p rend="justify">— E un nasture vrăjit, interveni Bănuţ, trăgîndu-şi nasul de emoţie. De unde-l ai?</p>
               <p rend="justify">Andreiaş simţi că atenţia copiilor se îndreaptă asupra lui cu mai mare interes. Respiră adinc. Nu ştia nici el de unde nimerise în buzunarul lui acest nasture. Îl purta de mult, amestecat cu mosorelul, cu floarea veştejită, cu biletele de tren. Te pomeneşti că întra-devăr i-l pusese în buzunar vreo zină. Cîte nu li se puteau întîmpla copiilor! Chiar dacă nu o zînă i l-a pus în buzunar, rămînea tot un nasture vrăjit. Niciodată n-a ştiut că nasturele acesta era plin de taine. Că luceşte, luceşte ca o mie de licurici. Asta însemna că o zînă bună îl preschimbase într-o lămpiţă de care să se folosească în împrejurări grele. Bunăoară cînd copiii aveau să-i îngăduie să vadă şi el comoara.</p>
               <p rend="justify">— Mi l-a dat o zînă, rosti convins. Mi l-a aşezat sub pernă şi l-am găsit acolo dimineaţa. </p>
               <p rend="justify">Copiii îl ascultară uimiţi.</p>
               <p rend="justify">— Şi pînă acuma n-ai văzut că luceşte ? întrebă Petrică, jucîndu-i ochii în cap.</p>
               <p rend="justify">— N-am văzut! Uitaţi-vă şi voi. Nu luceşte întotdeauna; numai la întuneric.</p>
               <p rend="justify">— Ei, zînă, glăsui neîncrezător Erich. Zîne nu mai există.</p>
               <p rend="justify">—  Ba ejiştă, se repezi peltic Emil.</p>
               <p rend="justify">— Există ! se repeziră şi Dănuţ, şi Petrică, care cu toate că nu prea credeau în asemenea poveşti, doreau să nu se risipească vraja şi misterul stîrnit de nasturele acesta ciudat, care-i umpluse de o înfrigurare pe care imaginaţia lor o doreau.</p>
               <p rend="justify">—  Atunci îl primim şi pe el, hotărî Erich.</p>
               <p rend="justify">— Cine păstrează nasturele vrăjit ? întrebă Petrică înălţînd sprîncenele negre şi privind ca un drăcuşor.</p>
               <p rend="justify">Copiii se uitară unul la altul. Da. Cine avea să-l păstreze şi unde ? Se aflau în posesia unei comori, tot atît de preţioase cît era şi comoara ascunsă în peretele de cetate din strada Guşteriţei.</p>
               <p rend="justify">— Să-l încuiem în ladă, îşi dădu cu părerea Nicuşor.</p>
               <p rend="justify">Copiii se cercetară din nou unul pe altul, apoi încuviinţară că aşa era bine. Erich apucă cu mîna cheiţa atîrnată la gît.</p>
               <p rend="justify">— Spune mai întîi, însă, desluşit, cum te cheamă ? îl întrebă băiatul.</p>
               <p rend="justify">—  Andreiaş, răspunse copilul emoţionat.</p>
               <p rend="justify">— Andreiaş ! repetă Erich. Bine, încuviinţă plin de importanţă.</p>
               <p rend="justify">Băieţelul fu luat între ei ca un trofeu. Păşea mărunt şi repede, străduindu-se să ţină pasul cu Erich, cu Nicuşor, care erau mult mai mari decît dînsul şi faţă de care simţea un fel de admiraţie.</p>
               <p rend="justify">Ca nişte căţeluşi, de-abia ţinindu-se de ei, alergau şi Bănuţ, şi Emil şi Petrică. Sporovăiau toţi din gură, făcînd mii de planuri cu acest nasture miraculos.</p>
               <p rend="justify">— Tu ştii ce-i cu nasturele acesta ? şopti Erich la urechea lui Nicuşor, ferindu-se a nu fi auzit de ceilalţi copii.</p>
               <p rend="justify">—  Ce-i ? întrebă băieţelul deschizînd ochii mari.</p>
               <p rend="justify">Erich se uită împrejur, cum se uită un uriaş la poporul mărunt din jurul lui.</p>
               <p rend="justify">— Să nu afle ! Lasă-i să creadă că-i vrăjit. E un nasture acoperit cu fosfor... Se purta la butonieră in timpul războiului. Pe camuflaj. Să nu se ciocnească oamenii între ei. Şi tăticul meu a adus unul de la Berlin.</p>
               <p rend="justify">Andreiaş ciuli urechile. Ce vorbeau Erich cu Nicuşor ? Ce era aceea fosfor, camuflaj ? Ce fel de nasture de război ?</p>
               <p rend="justify">Se vîrî între ei să audă desluşit.</p>
               <p rend="justify">— Supune-te disciplinei ! se răsti la el Erich şi-l împinse în urmă cu mîna.</p>
               <p rend="justify">Cînd strada luminată de cîte un felinar se cufunda în întuneric se repezeau cu toţii grămadă. Erich scotea nasturele şi acesta îndată se preschimba într-un disc lucitor. Îşi aplecau cu toţii frunţile asupra luminii, plini de mirare, apoi o porneau mai departe.</p>
               <p rend="justify">În sfîrşit, se opriră înaintea unei porţi. Uşile mari, de stejar, erau date în lături ca două aripi uriaşe de vultur. Pătrunseră într-o curte pustie. Un zid mare mărginea curtea pe dreapta, iar în stînga şi în fund se desluşea ceva ca un cîmp, sau ca o grădina părăsită..</p>
               <p rend="justify">Curtea era povîrnită. Pietroaie mari o acopereau, pietroaie pe care ploile le-au scos de la locul lor şi nimeni n-a avut grijă să le mai facă un culcuş statornic. Copiii păşeau pe vîrful picioarelor, fără a scoate vreo vorbă. Erich, care mergea înainte, ţinea nasturele între degete ca pe o lanternă. Nasturele lucea verzui şi băieţaşii erau convinşi că le luminează calea. Cind vreunul dintre ei se poticnea, celălalt se repezea asupra lui cu sîsîituri aprige.</p>
               <p rend="justify">Inima lui Andreiaş bătea puternic. Întunericul din jur era des. O tăcere adîncă acoperea curtea, care i se părea fără margini. Nu desluşea chipurile copiilor şi nu-i desluşea nici după răsuflări, şi nici după sîsîituri. Orbecăia în întuneric, izbindu-şi degetele de la picioare în pietroaie. Dureri aprige îl săgetau. Ochii i se umpleau de lacrimi. Se stăpînea să nu smiorcăie. La o vreme pipăi în jur, bîjbîind.</p>
               <p rend="justify">—  Unde mergem ? Mai e mult ? şopti el.</p>
               <p rend="justify">— Taci din gură, îl mustră şuierînd un glas din întuneric.</p>
               <p rend="justify">— Nu tlebuie să pui nici o întlebale ! auzi alt glas, pe care-l desluşi a fi a lui Emil, din pricină că vorbea peltic.</p>
               <p rend="justify">Amuţi, rămînînd cu inima încleştată. Sunetele misterioase din glasurile copiilor îl cutremurau. Niciodată pînă atunci nu trecuse prin asemenea întîmplări ca cele de aici din „Sibiul ăsta". Acum i se părea că trăieşte o întîmplare primejdioasă, ca acelea prin care treceau călifarii din poveştile pe care i le citea măicuţă şi care erau veşnic proaspete în minte.  I se păru deodată, aşa cum bîjbîia în întuneric, că era un pitic din cei şaptezeci şi şapte de pitici, care porniseră să sape pămîntul pentru a scoate la iveală rîul de aur. Ştia că cei şaptezeci şi şapte de pitici aveau de întîmpinat multe necazuri, pînă ajungeau în miezul de aur al pămîntului. Dar mai ştia că erau plini de îndrăzneală şi credinţă. Vrînd să fie asemenea lor, întinse mîinile plin de curaj, pipăind în dreapta şi-n stînga. Simţi alături de el, umărul unuia dintre copii şi pieptul altuia. Lucrul acesta îi dădu putere şi îndrăzneală. Se afla înşiruit între cei şaptezeci şi şapte de pitici. Nu avea de ce duce grijă. De după norii grei, căzuţi asupra oraşului, se ivi deodată o geană de lumină. Curtea pustie începu să se lumineze. O culoare verzuie din ce în ce mai tare curgea de după geana norului asupra ei. Andreiaş înălţă obrazul. I se păru că cerul vrea să se deschidă. Norii, ca două porţi întunecate şi grele, se dădură la o parte şi din hăul căscat năvăli o lumină care tivea marginea acestor porţi cu horbotă argintie. Hăul devenea din ce în ce mai lucitor, mai catifelat, parcă ar fi aşternut acolo sus un covor vînăt şi înstelat, naiul ca unui crai care trebuia să se ivească din clipă iu clipă prevestit de lumina verzuie.</p>
               <p rend="justify">— Priviţi ! Priviţi ! strigă cutremurat de cele ce vedea, trăgînd de mînă în dreapta şi-n stînga.</p>
               <p rend="justify">Ceata de copii se opri. Chipurile se înălţară spre boltă, in clipa cînd luna apăru maiestuoasă între aripile celor două porţi ale norilor.</p>
               <p rend="justify">— Ce te miri ? îl întrebă Nicuşor. A răsărit luna. Vedem mai bine drumul acum. </p>
               <p rend="justify">Porni mai departe cu ceata. Era convins că prote- guitoarea zînă a celor şaptezeci şi şapte de pitici scosese anume luna din adîncui sacului în care o ţinuse pînă atunci, trimiţînd-o în calea lor, pentru a le sluji drept lămpaş în primejdioasele lor drumuri. Inima-i săltă de fericire. Chiţăi ca un şoricel, ţinînd pasul după copiii care pătrunseseră printre bălăriile din fundul curţii. Sub tălpile goale simţi iarba moale ca un puf, şi pămîntul plin de răcoarea nopţii. Bălăriile fîşîiau, cîte o frunză se încolăcea după pulpele lui goale ca un şarpe. Totuşi păşea încrezător. Puterile potrivnice nu puteau avea izbîndă asupra celor şaptezeci şi şapte de pitici, cîtă vreme luna îi veghea din înaltul cerului. Bălăriile astea care nu erau decît vîrcolaci, trimişi de zîna cea rea să li se aşeze în cale, nu aveau nici o putere asupra lor. Cu toată credinţa asta, inima-i bătea ca un clopoţel.</p>
               <p rend="justify">Străbătură astfel o vreme, care i se păru deosebit de lungă. Deodată Erich, din fruntea cetei, se opri brusc. Se întoarse spre copii, arătînd un obraz grav, o frunte încruntată, nişte buze rotunde şi groase, încleştate asupra dinţilor. Lumina lunii îi învelea pieptul gol într-o platoşe argintie. Oricît de veninoasă ar fi fost vreo săgeată scăpată din tolba duşmanilor, avea să se frîngă în platoşa lui de argint. Andreiaş era convins de lucrul acesta.</p>
               <p rend="justify">— Veniţi mai aproape, porunci Erich, cu glas sigur, dar plin de taină.</p>
               <p rend="justify">Se grămădiră cu toţii spre el. Andreiaş se vîrî în faţă trăgînd zdravăn din nasul care începuse a i se umezi de cînd intraseră între bălăriile răcoroase.</p>
               <p rend="justify">Între buzele întredeschise, prin ştirbitura dinţilor, vîrful limbii se zbătea ca o codiţă de şoricel. Ar fi vrut sa vorbească, să întrebe o mulţime de lucruri. înfrigurarea nu-i da răgaz.</p>
               <p rend="justify">— Asta „de la Bucureşti", — vorbi Erich, care mereu uita numele lui Andreiaş, — trebuie să facă jurămînt. Aşa-i ?</p>
               <p rend="justify">—  Aşa-i ! rostiră copiii într-un glas.</p>
               <p rend="justify">Andreiaş simţi furnicîndu-i trupul. I se întîmplau în seara asta, în oraşul ăsta minunat al bunicului, lucruri nemaipomenite, interesul pe care i-l arătau cei şaptezeci şi şapte de pitici, adică o parte dintre dînşii, ceilalţi fiind ascunşi printre bălării — de lucrul acesta era convins — îi dădeau o înfiorare ca şi cînd mîini nevăzute şi moi l-ar fi gîdilat la subsuori, pe piept, după urechi, pe tălpi, făcîndu-l să se înece de plăcere reţinută.</p>
               <p rend="justify">—  Nu rîde ! îl înghionti careva de la spate.</p>
               <p rend="justify">Chipul i se posomori. Nu rîdea. Nu vedea că nu rîde ?</p>
               <p rend="justify">— Zi după mine ! spuse Nicuşor, venind lîngă Erich. Capul lui mare, acoperit de păr des şi negru, părea că poartă o cuşmă miţoasă. Andreiaş îi aşeză cu închipuirea o barbă lungă pînă la brîu şi-l asemui cu Barbă-Cot.</p>
               <p rend="justify">Privindu-l astfel, i se păru că pentru numele de Barbă-Cot, Nicuşor merita o barbă mai bogată. Îndată închipuirea i-o lungi pînă la pămînt. Mulţumit de înfăţişarea lui, îl privi pe Nicuşor cu ochii rotunzi, cu privirile ascuţite, şirete.</p>
               <p rend="justify">—  Zic ! spuse.</p>
               <p rend="justify">— Dacă voi trăda cuiva taina comorii din zidul de cetate, mă învoiesc să mănînc un şoarece fript.</p>
               <p rend="justify">Înapoia lui, chiţăiră cîteva glasuri.</p>
               <p rend="justify">Andreiaş se uită la Emil, la Nicuşor. Erau atît de serioşi şi de tăcuţi, încît se înfricoşă. Pe platoşa argintie a lui Erich, cheiţa de la comoară lucea ca argintul. Iar Barbă-Cot îşi mîngîia şi el firele lungi de păr argintiu, plimbîndu-şi palma de-a lungul pieptului.</p>
               <p rend="justify">— Dacă voi spune cuiva taina comorii din zidul de cetate, mă învoiesc să mănînc un şoarece fript, rosti cu glasul răguşit.</p>
               <p rend="justify">—  Şi un cărăbuş.</p>
               <p rend="justify">—  Şi un cărăbuş.</p>
               <p rend="justify">— Să ştii că nu glumim, auzi vocea lui Petrică, ai cărui ochi rotunzi păreau că împung. Mănînci un şoarece fript ?</p>
               <p rend="justify">— Mănînc. Ce crezi că nu mănînc ? răspunse Andreiaş cu mîndrie.</p>
               <p rend="justify">—  Atunci să pornim.</p>
               <p rend="justify">Luna alungase norii de pe cer. Se răsfăţa acum în înaltul bolţii limpezite, jucîndu-se cu stelele. Aluneca pe boltă cînd înaintea unui grup de steluţe, cînd înaintea altui grup, umflîndu-se parcă în pene, trimiţînd o strălucire parcă din ce în ce mai mare asupra bolţii şi asupra lumii. Curtea cu bălării, cu pietroaie şi cu zidul cel mare, păreau poleite cu argint. Între vegetaţia crescută în voie se desluşi deodată un zid cît un stat de om. Cărămizile erau mîncate de vreme. Pe creştetul acestui zid se vedeau smocuri de iarbă, de muşchi, de lăstăriş. La tulpina unui copac înfrunzit jucau bănuţi de argint. Luna strălucea în creştetele copiilor, punîndu-le tuturor cîte o chivără de argint pe cap. Maidanul întreg se prescimbase într-un târîm de vis.</p>
               <p rend="justify">Păşea în acest tărim plutind, presupunînd în umbrele alungite pe zi uriaşi, în siluetele răchitelor, iele, în lăstarii subţiri, voinici ferecaţi de vrăji.</p>
               <p rend="justify">Erich şi Nicuşor se opriră brusc. Copiii se agitară. Şopote tainice ieşeau de pe buzele lor.</p>
               <p rend="justify">— Nici o vorbă, îl ciocăni din nou Erich, pe Andreiaş.</p>
               <p rend="justify">— Nici o vorbă ! şoptiră ceilalţi copii, voind a mări însemnătatea tainei lor, în ochii noului prieten.</p>
               <p rend="justify">În zidul străvechi se căsca o hrubă. Razele lunii mîngîiau intrarea, argintînd cîteva din treptele care coborau în adînc. Erich se opri pe loc. Se întoarse din nou spre ceata care-l urma, ridică braţul şi făcu un sem de taină, care lui Andreiaş i se păru deosebit de misterios. Apoi întinse nasturele fosforescent înainte, ca pe un talisman şi porni a coborî.</p>
               <p rend="justify">Copiii se grămădiră după el înghiontindu-se.</p>
               <p rend="justify">Andreiaş, cu inima cît un purice, se strecură între Emil şi Petrică. Le căută mîinile în întuneric şi le apucă zdravăn. Înaintau în sîsîituri, în of-uri şi ah-uri, pe care le exclamau cu toţii, plini de importanţă şi mister, cu cît îl simţeau pe Andreiaş mai înfricoşat.</p>
               <p rend="justify">În adîncul hrubei, întunericul devenise adînc. Cu toate astea copiii înaintau, păşind cu siguranţă pe treptele de piatră, cunoscînd drumul. Andreiaş însă nu desluşea nimic în bezna deasă, păşind temător, parîndu-i-se mereu că nimereşte în gol sau că se va izbi de o stavilă. Îi venea să întoarcă ochii spre  intrarea  hrubei, dar nu îndrăznea. Cine ştie ce arătare mai putea vedea dacă întorcea capul într-acolo !</p>
               <p rend="justify">Copiii înaintară pe un gang şi deodată cotiră pe un alt drum. în gangul acesta, al doilea, o rază de lună, ca un ascuţiş de sabie, era împlîntată în întuneric, venind dintr-o crăpătură făcută în tavan. Un miros greu, jilav, umplea hruba. Pămîntul sub tălpi era umed, greţos.</p>
               <p rend="justify">În sfîrşit cei din faţă, Erich şi Nicuşor, se opriră. După ei se opriră şi ceilalţi.</p>
               <p rend="justify">— Caută chibriturile şi luminarea, porunci Erich. Şi vocea lui răsuna ciudat în hruba umedă.</p>
               <p rend="justify">Andreiaş îl văzu pe Nicuşor bîjbîind într-o gaură făcută în peretele de cărămidă, apoi un chibrit scăpară şi un muc de luminare începu să pîlpîie slab. La un moment dat, flacăra crescu săltînd veselă.</p>
               <p rend="justify">Chipurile copiilor căpătară reflexe portocalii, ca şi cînd ar fi purtat măşti pe obraji. Umbre începură a juca pe ziduri.</p>
               <p rend="justify">Erich scoase şnurul cu cheiţa de la gît. Se îndoi de şale. Copiii ceilalţi se lăsară şi ei pe vine.</p>
               <p rend="justify">Andreiaş, aplecîndu-se, dădu cu ochii de o ladă de lemn, lipită de perete. Un lacăt de fier atîrna de un inel. Erich vîrî cheia în lacăt, o răsuci opintindu-se, dovedind cazne mari, ba şi bojmojind din gură cîte ceva care semăna a descîntec. Din cînd în cînd întorcea capul spre Andreiaş, cercetîndu-l şi dîndu-şi ifose, dorind să vadă ce impresie fac asupra lui toate cîte le făcea.</p>
               <p rend="justify">În sfîrşit, lacătul fu descuiat. Erich înălţă capacul,în vreme ce Nicuşor apropie braţul cu luminarea. Andreiaş, lăsat şi el pe vine, cu buzele umede, cu nasul smiorcăit, cu ochii căscaţi, privi in interiorul lăzii. Înăuntru se aflau cele mai neînchipuite lucruri : un lanţ de fier, o farfurioară ştirbă, un cuţit cu plăsele de os, o mănuşă din dantelă, o şurubelniţă, o maşinărie de ceasornic. Pe o sfoară erau înşirate cheiţe, piuliţe şi nasturi. Într-un colţ se zărea o bucăţică de blană de miel şi alături o perie cu părul tocit. Se mai afla un pătrat roşu de faianţă de sobă, care lucea de-ţi lua ochii. În alt colţ se aflau trei cutiuţe aşezate unele peste altele.</p>
               <p rend="justify">Erich o apucă pe cea de deasupra, se uită în ochii copiilor, ridicînd sprîncenele.</p>
               <p rend="justify">—  Să-i arăt ? întrebă cu glas tainic.</p>
               <p rend="justify">—  Arată-i ! încuviinţă ceata.</p>
               <p rend="justify">Erich săltă capacul încet, apoi brusc vîri cutia sub ochii lui Andreiaş. Copilul întinse gîtul, apoi şi-l retrase iute. În cutie zăcea un şoarece mort. Sta cu căpşorul aşezat între lăbuţele roz, avînd coada lipită de spate.</p>
               <p rend="justify">—  Vai ! strigă Andreiaş, înspăimîntat. E un şoarece mort.</p>
               <p rend="justify">—  Asta-i şoarecele pe care va trebui să-l mănînci dacă vei trăda cuiva taina comorii.</p>
               <p rend="justify">—  Nu spun, nu spun nimănui nici un cuvînt ! rosti copilul înfricoşat.</p>
               <p rend="justify">—  Şi pe ăştia va trebui să-i mănînci, se repezi Petrică, privindu-l iscoditor cu sprîncencle ridicate şi frînte ca la un drăcuşor. Apucase cealaltă cutie şi-i săltase capacul.</p>
               <p rend="justify">În această cutie Andreiaş zări cîţiva gîndaci îm- plîntaţi cu ace de gămălie în fundui cutiei. Înghiţi în sec, îşi şterse nasul cu dosul mîinii şi rămase mut.</p>
               <p rend="justify">—  Să-i arătăm şi cutia cealaltă ? întrebă Erich.</p>
               <p rend="justify">—  Să-i arătăm.</p>
               <p rend="justify">Erich apucă cea de a treia cutie. O mişcă de cîteva ori în aer cu grijă, bojmojind din nou cuvinte tainice, apoi săltă încet capacul.</p>
               <p rend="justify">Andreiaş nu văzu la început nimic într-însa. Erich o clătină uşor şi în clipa aceea dintr-un colţ al cutiei se desprinse o bobiţă rotundă, cît un bob de mazăre, de argint. Bobiţa începu să fugă de ia un colţ la altul, parcă ar fi fost vie. Cînd Erich înclina cutia, bobiţa se lipea de perele şi se lăţea. Cînd îi restabilea echilibrul, bobiţa se rotunjea din nou, parcă ar fi fost fermecată.</p>
               <p rend="justify">Copiii chicotiră de plăcere.</p>
               <p rend="justify">— Lasă-l s-o prindă! îl îndemnă Petrică al cărui nas lunguţ şi gură cu colţurile ridicate în sus, într-adevăr îl făceau să semene cu un drăcuşor iscoditor.</p>
               <p rend="justify">Dă-i-o s-o prindă, s-o înţepe cu acul.</p>
               <p rend="justify">Nicuşor cotrobăi în ladă şi scoase un ac de gămălie.</p>
               <p rend="justify">— Înţeapă bobiţa, îl îndemnă el pe Andreiaş, întinzîndu-i acul. Hai, prinde-o în vîrful acului.</p>
               <p rend="justify">Andreiaş se uită neîncrezător la Nicuşor. Ardea de curiozitatea de a şti ce era bobiţa aceea. Ardea de dorinţa de a o înţepa cu acul şi a o scoate din cutie ca pe o mărgică, s-o cerceteze îndeaproape. Apucă deci acul şi se repezi cu vîrful asupra mărgeluşei argintii. Dar mârgeluşa fugi la o parte ca şi cînd n-ar fi fost atinsă de vîrful ascuţit.</p>
               <p rend="justify">Încercă încă o dată. Bobiţa vie parcă avea zale de apărare. Nu lăsa s-o pătrundă acul.</p>
               <p rend="justify">Erich înclină cutia şi mărgeluşa se opri în colţ, părînd că doreşte să se odihnească.</p>
               <p rend="justify">—  Prinde-o acum, îl îndemnă Erich cu şiretenie.</p>
               <p rend="justify">Uite că nu mai răsuflă.</p>
               <p rend="justify">Andreiaş agită acul între degete ca pe o spădiţă, ameninţînd bobiţa cu el. Cînd îi veni bine o înfipse aprig într-însa. Acul o străbătu şi se înfipse în fundul cutiei. Se uită la copii cu mîndrie.</p>
               <p rend="justify">— Ridic-o, în aer ! începură a-l îndemna copiii, săltînd şi chicotind. Andreiaş smulse acul înţepenit pe lemlui cutiei şi-l înălţă în aer.</p>
               <p rend="justify">Chipul, din vesel şi triumfător cum era, căpătă o înfăţişare posomorâtă. Vîrful acului ieşi fără mărgeluşa de argint, care rămase pe loc, tot alît de lucie şi rotundă ca şi cînd niciodată n-ar ti străpuns-o vreun ac.</p>
               <p rend="justify">Ce-i asta ? întrebă nedumerit, începînd să înţepe la întîmplare bobiţa argintie.</p>
               <p rend="justify">Copiii chicoteau de bucurie, sărind şi agitîndu-se, dîndu-şi coate. Gura lui Emil cel peltic era deschisă ca o floare. Dinţii mărunţi, dintre care lipseau cîţiva, păreau un gărduleţ cam sărăcuţ. Ochii mari, negri ai lui Nicuşor luceau ca două măsline, scoase în clipa aceea din untdelemn. Chica aurie a lui Erich se zbătea întocmai ca un pămătuf din cele cu care alungi muştele din casă. In vreme ce căpăţînele tunse cu maşina ale lui Dănuţ şi Petrică păreau, sub lumina tremurătoare a lumînării şi din pricina rîsului nestăpînit, două bile de popice, care adeseori se ciocneau între ele. Dacă mai ţinem seama de ochii scăpărători şi mici ai lui Petrică, uşor puteai crede că între ei se vîrîse şi un spiriduş.</p>
               <p rend="justify">Linişte, să nu ne audă cineva, porunci Erich.</p>
               <p rend="justify">Copiii tăcură într-o clipă, luînd aere misterioase.</p>
               <p rend="justify">Erich se aplecă asupra cutiuţei cu bobiţa de argint viu. Luă un beţigaş, învîrti pe fundul cutiei ca într-o ulcică, apoi pofti ceata să privească.</p>
               <p rend="justify">Minune ! Bobiţa se desfăcuse în trei, patru, cinci bobiţe mici, rotunde ca nişte minuscule mărgeluşe.</p>
               <p rend="justify">Andreiaş nu-şi putu stăpîni mirarea.</p>
               <p rend="justify">Stai! Stai s-o văd, strigă apucînd mîna lui Erich.</p>
               <p rend="justify">Băiatul clătină cutia şi sub ochii holbaţi ai copilului, mărgeluşele se strînseră, intrară unele în altele, parcă s-ar fi înghiţit una pe alta, redevenind iarăşi bobul mare, cît un bob de mazăre. Rotundă şi veselă, mărgeluşa se plimba ca pe un bulevard pe fundul cutiei. Era într-adevăr o minune ceea ce vedea Andreiaş.</p>
               <p rend="justify">Erich i se păru a fi cu adevărat un califar năzdrăvan. Iar lada aceea mare era o comoară, o comoară adevărată.</p>
               <p rend="justify">Erich aşeză cutia la loc sub celelalte două care conţineau cărăbuşii şi şoarecele mort. Ridică apoi un fel de şerveţel de pe un coş de răchită.</p>
               <p rend="justify">— Apleacă lumînarea, îi porunci el lui Nicuşor.</p>
               <p rend="justify">În coşuleţul acesta, Andreiaş zări o căpăţînă de varză, doi morcovi, o gulie şi două merişoare.</p>
               <p rend="justify">Ţie ce-ţi place? îl întrebă Erich pe Andreiaş.</p>
               <p rend="justify">Cum, ce-mi place ? nu se dumeri copilul.</p>
               <p rend="justify">Varză, gulii, morcovi ?</p>
               <p rend="justify">Mie îmi place îngheţata.</p>
               <p rend="justify">Ha, ha, ha, hohotiră copiii. Te-am întrebat ce-ţi place din ce avem noi, în coşuleţ.</p>
               <p rend="justify">Andreiaş se aplecă deasupra coşuleţului, cercetîndu-l.</p>
               <p rend="justify">Îmi plac merele.</p>
               <p rend="justify">Bine, poftim, spuse Erich, apucînd merişoarele şi dîndu-i-le lui Andreiaş.</p>
               <p rend="justify">Apoi, băiatul luă căpăţînă de varză în braţe, căută cuţitul şi începu a scobi coceanul, răsucindu-i tăişul ca pe un sfredel. Spirale albe, de cocean, cădeau în palmele întinse ale copiilor, care începură a înfuleca, de parcă la gura lor s-ar fi bătut turcii.</p>
               <p rend="justify">După ce coceanul fu scos pînă la cea din urmă bucăţică, Nicuşor aşeză luminarea în scobitură, ca într-un sfeşnic. Erich începu a curăţi şi gulia şi morcovii şi împărţi la fiecare.</p>
               <p rend="justify">Andreiaş apucă şi el din bunătăţi mistuind cu mare sîrguinţă cu dinţii şi cu gingia ştirbă. În viaţa lui nu-i plăcuse un prînz, mai mult ca prînzul ăsta.</p>
               <p rend="justify">După ce mîntuiră de mistuit tot, Erich aşeză cuţitul la loc.</p>
               <p rend="justify">Mîine e zi de tîrg, spuse. Trebuie să adunăm provizii noi. Tu ce aduci ? îl întrebă pe Andreiaş.</p>
               <p rend="justify">Copilul se uită în dreapta, în stîngă. Nu pricepea despre ce era vorba. Se gîndi la lucrurile ce se aflau în casa bunicului. Ce ar fi putut aduce de acolo ? Poate colivia cu canari ? Ii va îngădui oare bunicul ? Şi cum aveau să trăiască păsărelele aici în întuneric?</p>
               <p rend="justify">Spune ! îl îndemnau copiii.</p>
               <table rend="frame" xml:id="Table1">  
                  <row>
                     <cell/> 
                     <cell/>
                  </row> 
                  <row>
                     <cell/> 
                     <cell>
                        <figure>
                           <binaryObject xml:id="d3e10253" encoding="base64" mimeType="image/jpg">iVBORw0KGgoAAAANSUhEUgAAAM4AAAAJCAYAAAB68hPIAAAEDWlDQ1BJQ0MgUHJvZmlsZQAA
          OI2NVV1oHFUUPrtzZyMkzlNsNIV0qD8NJQ2TVjShtLp/3d02bpZJNtoi6GT27s6Yyc44M7v9
          oU9FUHwx6psUxL+3gCAo9Q/bPrQvlQol2tQgKD60+INQ6Ium65k7M5lpurHeZe58853vnnvu
          uWfvBei5qliWkRQBFpquLRcy4nOHj4g9K5CEh6AXBqFXUR0rXalMAjZPC3e1W99Dwntf2dXd
          /p+tt0YdFSBxH2Kz5qgLiI8B8KdVy3YBevqRHz/qWh72Yui3MUDEL3q44WPXw3M+fo1pZuQs
          4tOIBVVTaoiXEI/MxfhGDPsxsNZfoE1q66ro5aJim3XdoLFw72H+n23BaIXzbcOnz5mfPoTv
          YVz7KzUl5+FRxEuqkp9G/Ajia219thzg25abkRE/BpDc3pqvphHvRFys2weqvp+krbWKIX7n
          hDbzLOItiM8358pTwdirqpPFnMF2xLc1WvLyOwTAibpbmvHHcvttU57y5+XqNZrLe3lE/Pq8
          eUj2fXKfOe3pfOjzhJYtB/yll5SDFcSDiH+hRkH25+L+sdxKEAMZahrlSX8ukqMOWy/jXW2m
          6M9LDBc31B9LFuv6gVKg/0Szi3KAr1kGq1GMjU/aLbnq6/lRxc4XfJ98hTargX++DbMJBSiY
          MIe9Ck1YAxFkKEAG3xbYaKmDDgYyFK0UGYpfoWYXG+fAPPI6tJnNwb7ClP7IyF+D+bjOtCpk
          hz6CFrIa/I6sFtNl8auFXGMTP34sNwI/JhkgEtmDz14ySfaRcTIBInmKPE32kxyyE2Tv+thK
          bEVePDfW/byMM1Kmm0XdObS7oGD/MypMXFPXrCwOtoYjyyn7BV29/MZfsVzpLDdRtuIZnbpX
          zvlf+ev8MvYr/Gqk4H/kV/G3csdazLuyTMPsbFhzd1UabQbjFvDRmcWJxR3zcfHkVw9GfpbJ
          meev9F08WW8uDkaslwX6avlWGU6NRKz0g/SHtCy9J30o/ca9zX3Kfc19zn3BXQKRO8ud477h
          LnAfc1/G9mrzGlrfexZ5GLdn6ZZrrEohI2wVHhZywjbhUWEy8icMCGNCUdiBlq3r+xafL549
          HQ5jH+an+1y+LlYBifuxAvRN/lVVVOlwlCkdVm9NOL5BE4wkQ2SMlDZU97hX86EilU/lUmkQ
          UztTE6mx1EEPh7OmdqBtAvv8HdWpbrJS6tJj3n0CWdM6busNzRV3S9KTYhqvNiqWmuroiKgY
          hshMjmhTh9ptWhsF7970j/SbMrsPE1suR5z7DMC+P/Hs+y7ijrQAlhyAgccjbhjPygfeBTjz
          hNqy28EdkUh8C+DU9+z2v/oyeH791OncxHOs5y2AtTc7nb/f73TWPkD/qwBnjX8BoJ98VVBg
          /m8AAAA3SURBVFgJ7dABDQAAAMKg909tDwcRKAwYMGDAgAEDBgwYMGDAgAEDBgwYMGDAgAED
          BgwYMHAyMB0BAAFXKeiRAAAAAElFTkSuQmCC
         </binaryObject> Text Box: </figure>
                     </cell>
                  </row>
               </table>
               <p rend="justify">
                  <lb/>Aduci cireşe, varză, ardei... ce aduci ?... Trebuie să aduci ceva din cele ce cumpără bunicul tău pentru casă. Altfel nu te primim în ceată.</p>
               <p rend="justify">Andreiaş răsfrînse buzele intrigat şi stătu pe gînduri. Deodată treyit ca dintr-un vis spuse:</p>
               <table rend="frame" xml:id="Table2">  
                  <row>
                     <cell/> 
                     <cell/>
                  </row> 
                  <row>
                     <cell/> 
                     <cell>
                        <figure>
                           <binaryObject xml:id="d3e10303" encoding="base64" mimeType="image/jpg">iVBORw0KGgoAAAANSUhEUgAAAB0AAAAGCAYAAAA/gpVXAAAEDWlDQ1BJQ0MgUHJvZmlsZQAA
          OI2NVV1oHFUUPrtzZyMkzlNsNIV0qD8NJQ2TVjShtLp/3d02bpZJNtoi6GT27s6Yyc44M7v9
          oU9FUHwx6psUxL+3gCAo9Q/bPrQvlQol2tQgKD60+INQ6Ium65k7M5lpurHeZe58853vnnvu
          uWfvBei5qliWkRQBFpquLRcy4nOHj4g9K5CEh6AXBqFXUR0rXalMAjZPC3e1W99Dwntf2dXd
          /p+tt0YdFSBxH2Kz5qgLiI8B8KdVy3YBevqRHz/qWh72Yui3MUDEL3q44WPXw3M+fo1pZuQs
          4tOIBVVTaoiXEI/MxfhGDPsxsNZfoE1q66ro5aJim3XdoLFw72H+n23BaIXzbcOnz5mfPoTv
          YVz7KzUl5+FRxEuqkp9G/Ajia219thzg25abkRE/BpDc3pqvphHvRFys2weqvp+krbWKIX7n
          hDbzLOItiM8358pTwdirqpPFnMF2xLc1WvLyOwTAibpbmvHHcvttU57y5+XqNZrLe3lE/Pq8
          eUj2fXKfOe3pfOjzhJYtB/yll5SDFcSDiH+hRkH25+L+sdxKEAMZahrlSX8ukqMOWy/jXW2m
          6M9LDBc31B9LFuv6gVKg/0Szi3KAr1kGq1GMjU/aLbnq6/lRxc4XfJ98hTargX++DbMJBSiY
          MIe9Ck1YAxFkKEAG3xbYaKmDDgYyFK0UGYpfoWYXG+fAPPI6tJnNwb7ClP7IyF+D+bjOtCpk
          hz6CFrIa/I6sFtNl8auFXGMTP34sNwI/JhkgEtmDz14ySfaRcTIBInmKPE32kxyyE2Tv+thK
          bEVePDfW/byMM1Kmm0XdObS7oGD/MypMXFPXrCwOtoYjyyn7BV29/MZfsVzpLDdRtuIZnbpX
          zvlf+ev8MvYr/Gqk4H/kV/G3csdazLuyTMPsbFhzd1UabQbjFvDRmcWJxR3zcfHkVw9GfpbJ
          meev9F08WW8uDkaslwX6avlWGU6NRKz0g/SHtCy9J30o/ca9zX3Kfc19zn3BXQKRO8ud477h
          LnAfc1/G9mrzGlrfexZ5GLdn6ZZrrEohI2wVHhZywjbhUWEy8icMCGNCUdiBlq3r+xafL549
          HQ5jH+an+1y+LlYBifuxAvRN/lVVVOlwlCkdVm9NOL5BE4wkQ2SMlDZU97hX86EilU/lUmkQ
          UztTE6mx1EEPh7OmdqBtAvv8HdWpbrJS6tJj3n0CWdM6busNzRV3S9KTYhqvNiqWmuroiKgY
          hshMjmhTh9ptWhsF7970j/SbMrsPE1suR5z7DMC+P/Hs+y7ijrQAlhyAgccjbhjPygfeBTjz
          hNqy28EdkUh8C+DU9+z2v/oyeH791OncxHOs5y2AtTc7nb/f73TWPkD/qwBnjX8BoJ98VVBg
          /m8AAAARSURBVCgVY2AYBaMhMFRDAAACvgAB3DAvgQAAAABJRU5ErkJggg==
         </binaryObject> Text Box: </figure>
                     </cell>
                  </row>
               </table>
               <p rend="justify">
                  <lb/>— Am adus... N-am adus nasturele fermecat ? Să mi-l daţi înapoi.</p>
               <p rend="justify">De-abia în clipa aceea copiii îşi amintiră de nasture.</p>
               <p rend="justify">Unde-i ? se întrebară cu toţii, privind în ladă. Unde-i, Erich ? Tu l-ai avut.</p>
               <p rend="justify">Erich se îndreptă de şale şi începu să se pipăie prin buzunare.</p>
               <p rend="justify">Nu-i, nu-l mai am.</p>
               <p rend="justify">Cum nu-l mai ai ? se repezi Andreiaş cu lacrimi în glas. E nasturele meu. Mi l-a dat o zînă... Aşa să ştii... Să mi-l dai îndată înapoi. Mă duc la tata mare şi vă spun.</p>
               <p rend="justify">Copiii se ridicară cu toţii, înfruntîndu-l.Cum şă-i şpui lui tata male ? îl întrebă Emil împleticindu-se în limbă. Vei să afle de comoaă ? Vei să mănînşi şoaiecele moit şi călăbuşii ? Ai uitat că ai julat ?</p>
               <p rend="justify">Mie să-mi daţi nasturele, o ţinea într-una Andreiaş, pe care-l apucase deodată teama. Intîrziase prea mult de acasă.</p>
               <p rend="justify">V-am spus eu că-i mic şi smiorcăie într-una ăsta de la Bucureşti, spuse Erich cu dispreţ.</p>
               <p rend="justify">Da, smiorcăi, repetă Andreiaş înciudat, simţindu-se ruşinat de asemenea acuzaţie.</p>
               <p rend="justify">Copiii se grămădiră unul lîngă altul, făcînd zid înaintea lui Andreiaş. Petrică îşi aplecă fruntea ca un tăuraş mînios. Chipul prelung, ascuţit, cu sprîncenele frînte, cu ochii mici, scăpărători în lumina pîlpîindă a luminării, îl speriară pe Andreiaş. Era leit un drac, din cei desenaţi în cărţile de poveşti. Se dete un pas înapoi, spunînd repede :</p>
               <p rend="justify">Crezi că mi-e frică ?</p>
               <p rend="justify">Fără să vrea, se înghionti în Nicuşor, care scăpă varza din mînă. Căpăţîna se rostogoli pe jos. Lumî- narea înfiptă în ea, în rostogolirea asta părea o osie aprinsă a unei roţi desprinsă de la cine ştie ce caretă vrăjită...</p>
               <p rend="justify">Copiii se uitară cu surprindere într-acolo. Luminarea se stinse deodată şi bezna întunericului îi cuprinse pe toţi. Amuţiră o clipă, cînd deodată, se auzi glasul mînios şi poruncitor al lui Erich :</p>
               <p rend="justify">— Unde-s chibriturile ? Scapără un chibrit !</p>
               <p rend="justify"> Nu le găsesc, răspunse Nicuşor.</p>
               <p rend="justify"> Le-ai lăsat în scobitură.</p>
               <p rend="justify">Nu mai ştiu în ce parte-i scobitura.</p>
               <p rend="justify">În întunericul care se lăsase asupra hrubei, Andreiaş se simţi singur ca într-o apă neagră. Întinse mîinile înainte, pentru a da de vreunul dintre copii, dar nu nimeri decît tot întunericul adînc. Vru să scîncească. Amintidu-şi însă de cuvintele lui Erich, se stăpîni şi înălţă capul ; nu va plînge, nu va smiorcăi. Le va arăta el ăstora cu educaţie ardelenească cît era de tare, el care venea de la Bucureşti...</p>
               <p rend="justify">Încordă privirea, pentru a pătrunde prin întuneric şi se mişcă încercînd să găsească un punct de orientare. Deodată, în beznă, chiar lîngă picioarele lui, zări lucind o ciupercă. O ciupercă minunată.</p>
               <p rend="justify">Ce minuni se întîmplă în hruba asta ? Unde se afla ? Se aplecă lăsîndu-se pe genunchi şi privi. Un disc cu luciri de pietre scumpe se afla aici înaintea ochilor, întinse mîna şi-l apucă. Intre degete simţi nasturele, nasturele fermecat pe care Erich îl pierduse. Ca un lucru năzdrăvan ce se afla, se întorcea înapoi la stăpînul lui. II apucă în palmă şi-l vîrî repede în buzunar.</p>
               <p rend="justify">Cînd copiii ieşiră din tunelul săpat în zidul vechi de cetate, maidanul pustiu era acoperit de întuneric. Porţile negre şi întunecate ale norilor ferecaseră înapoia lor luna şi stelele. Grămădindu-se unul în altul, ceata păşea repede. Ajunseră în strada pustie.</p>
               <p rend="justify">Nu se auzea clopotul tramvaiului. Rulourile la magazine erau trase, iar în ferestre luceau de mult becuri palide.</p>
               <p rend="justify">Ceata se risipi ca un stol de vrăbii.</p>
               <p rend="justify">Andreiaş alerga cu sufletul la gură, gîfîind ca şi cînd l-ar fi urmărit cine ştie ce nălucă. Ochii îi erau speriaţi, iar vîrful limbii se agita în ştirbitura dinţilor, ca limba unui clopoţel.</p>
               <p rend="justify">Sufletul îi era tulburat de întîmplările nemaipomenite prin care trecuse. Ar fi vrut să se afle aşa deodată în pat, cu pătura trasă peste cap, să se gîndească la ele în voie. Să nu dea ochii cu tata mare. Alerga spre casă singur, privind „noaptea”' cu ochii mari. Niciodată nu mai văzuse „noaptea" de afară. La Bucureşti o vedea apărînd în geam ca o perdea care se întuneca din ce în ce mai mult, pînă devenea neagră. Adeseori îşi punea întrebarea: cum umblau oamenii pe asemenea beznă ? Oraşul i se părea înăbuşit în întunericul acesta. Acum se uita împrejur şi toate i se păreau ciudate. Casele cu ferestrele lor moarte, cu cîte o luminiţă palidă pîlpîind ici, colo. Un oraş golit de oameni. Nu se afla într-însul decît el singur, alergînd pe stradă. II cuprinse frica şi începu să gonească, simţind cum inima-i bate în piept gata să-i sară din loc.</p>
               <p rend="justify">Unde-ai stat pînă la ceasul ăsta ? îl luă în primire bunicul, cînd apăru pe prag.</p>
               <p rend="justify">Se uita la el mînios, cu ochii măriţi, prin sticlele de sus ale ochelarilor.</p>
               <p rend="justify">De unde-ai strîns noroiul ăsta pe picioare ? Parcă ai fi frămîntat cărămidă.</p>
               <p rend="justify">Gîfîind, începu să se cerceteze. îşi văzu picioarele murdare de clisa neagră din hrubă.</p>
               <p rend="justify">Spune, spune ! Prin ce maidane te-ai rătăcit ? Hai, vorbeşte.</p>
               <p rend="justify">Andreiaş tăcea chitic. Icnea din cînd în cînd, dar nu reuşea să scoată vreo vorbă. Ar fi dorit din toată inima să-i povestească bunicului întîmplarea fantastică, cu nasturele vrăjit, cu tunelul din zidul de cetate, cu comoara din ladă, cu bobiţa de argint viu. Dar oare putea vorbi ? Jurase că nu va spune un cuvînt! Şoarecele mort şi cărăbuşii înfipţi în cutie îi jucau înaintea ochilor.</p>
               <p rend="justify">Mamă-ta cînd era copil mai mare ca tine, şi nu îndrăznea să însereze nici măcar în curte. Dar mite pe stradă !... Să-mi spui îndată pe unde mi-ai hoinărit.</p>
               <p rend="justify">ÎI certa privindu-l cu asprime.</p>
               <p rend="justify">Eu am avut încredere în tine. La mine vorba trebuie să fie vorbă. Aşa-i aici la Sibiu. Dacă nu ţii seama de asta, am să te ţin legat de piciorul patului. M-ai înţeles ?</p>
               <p rend="justify">Copilul îl asculta, rotindu-şi privirea după cum se mişca bunicul. Bunicul vorbea şi pregătea mohorît ligheanul pentru a-l spăla de noroi.</p>
               <p rend="justify">Pentru a-l împăca şi în dorinţa de a vedea apărîn- du-i din nou pe buze zîmbetul acela dulce, Andreiaş se repezi la dulap, scoase prosopul, săpunul, bucuros că putea fi de folos cu ceva. Dar îndată ce-şi simţi picioarele cufundate în apa călduţă, îi cuprinse o moleşeală. Dorul de măicuţa lui se ivi aprig. De ce-l certa bunicul ? Cine era de fapt acest domn bătrîn şi cu ochelari, care avea dreptul să-l muştruluiască ? Începu să plîngă de-a binelea.</p>
               <p rend="justify">Mămicuţo !! Mămicuţa mea !... Vreau la mămicuţa mea.</p>
               <p rend="justify">Suspinînd sfîşietor şi picînd de somn, se lăsă totuşi luat în braţe de domnul acela bătrîn şi cu ochelari, care-l dezbrăcă şi-l aşeză în aşternut. Nici nu apucă să atingă perna, că alunecă într-un somn adînc.</p>
            </div>
            <div type="div2">
               <head>Capitolul VIII</head>
               <p rend="justify">Luat cu jocurile, gîndul la măicuţa lui pieri undeva în străfunduri ca un melcuşor ce se retrage în căsuţă. Cînd se ivea cine ştie ce ceartă între el şi vreunul dintre copii, sau cînd tata mare se arăta nemulţumit, pentru că făcea mofturi la mîncare sau nu voia să se spele pe picioare, înainte de a se aşeza în pat, melcuşorul scotea corniţele şi inima lui Andreiaş se umplea de dor şi jale.</p>
               <p rend="justify">Anumite ceasuri treceau greu. Acelea pînă cînd ceata copiilor năvălea în ulicioară. Între timp îşi trecea vremea închipuindu-şi tot felul de jocuri de unul singur şi pînă la urmă se aşeza pe treapta prăvăliei din colţul ulicioarei şi privea cumpărătorii care intrau şi ieşeau. Gîndul lui fugea la locul unde prietenii lui îşi petreceau aproape toată ziua şi de unde năvăleau pe ulicioară cu tot felul de jocuri. În ce parte putea fi locul acela unde se duceau Dănuţ, Emil şi Petrică? Şi de ce nu s-ar fi putut duce şi el cu dînşii ?</p>
               <p rend="justify">Prietenii lui adeseori îi tăinuiau unele lucruri, făcîndu-l peste măsură de curios. Erau foarte mîndri că fi mergeau într-un loc în care „ăla de la Bucureşti” nu fusese niciodată.</p>
               <p rend="justify">— Tu nu ştii ce-i aia cămin ? îl întrebă într-o zi Petrică, privindu-l de sus cu mîinile vîrîte în buzunare. Degeaba eşti de la Bucureşti, dacă nu ştii.</p>
               <p rend="justify">— Ştiu, cum să nu ştiu ! Se merge la el cu maşina. Voi tot cu maşina mergeţi ?</p>
               <p rend="justify">— Cu maşina ? se miră la rîndul lui Petrică. Cum, cu maşina ? Se merge pe jos.</p>
               <p rend="justify">— La noi, la Bucureşti, sînt altfel de cămine, cu maşină, spuse mîndru.</p>
               <p rend="justify">— Şi te-ai dus şi tu cu maşina ?</p>
               <p rend="justify">— M-am dus la gară cînd ne-am suit în tren.</p>
               <p rend="justify">Petrică îl privi nedumerit.</p>
               <p rend="justify">— Te întreb dacă te-ai dus cu maşina aceea la cămin ?</p>
               <p rend="justify">— Nu !... Mămica nu-mi dă voie să merg la cămin.</p>
               <p rend="justify">— De ce nu-ţi dă voie ?</p>
               <p rend="justify">— Zice că sînt prea mic.</p>
               <p rend="justify">Petrică începu să rîdă. Pielea feţei, măslinie, se învioră. Ochii ghiduşi se mişcară iute.</p>
               <p rend="justify">— Mă, ăsta de la Bucureşti, la căminul nostru sînt copii care de-abia îmi ajung pînă la umăr.</p>
               <p rend="justify">— Ia-mă şi pe mine acolo ! ceru Andreiaş rugător.</p>
               <p rend="justify">— Ei, nu se poate. Numai dacă mămica ta „e în cîmpul muncii”, spuse cu mîndrie Petrică. A mea este. La Skandia.</p>
               <p rend="justify">— Şi a mea este, sări Andreiaş. Ce crezi tu ? se fuduli. Mămica mea lucrează la bani. E foarte important !...</p>
               <p rend="justify">— La bani ? se miră Petrică.</p>
               <p rend="justify">— Sigur. La bani. Ea plăteşte lefurile. Acum e la şcoală. Învaţă „normata”, spuse umflîndu-şi pieptul.</p>
               <p rend="justify">— Normata ? Ce-i aia ?</p>
               <p rend="justify">— Nu ştiu, dar e greu, e foarte greu, rosti plin de importanţă.</p>
               <p rend="justify">— Petrică îl privi în tăcere. Ochii rotunzi, negri şi mici, vîrîţi adînc în orbite, jucau ca tăciunii, sub sprîncenele ridicate.</p>
               <p rend="justify">— Dacă-mi dai nasturele fermecat, te iau cu mine la cămin. Să vezi acolo ce hîrleţe avem, şi roabe, şi mingi, începu să-i înşire Petrică, aţîţîndu-i curiozitatea. Mai avem un scrînciob şi paturi. Pe fiecare pat e desenat un animal. Pe patul meu e zugrăvit un urs,</p>
               <p rend="justify">— Un urs ? Un urs adevărat ?</p>
               <p rend="justify">— Da, un urs adevărat. îmi dai nasturele?</p>
               <p rend="justify">— Ţi-l dau. Da’ mă duci ?</p>
               <p rend="justify">— Te duc. „Pe cuvîntul meu“.</p>
               <p rend="justify">— Pe ce ? întrebă Andreiaş mirat.</p>
               <p rend="justify">— Cum pe ce ? îi întoarse întrebarea Petrică.</p>
               <p rend="justify">— Pe ce-ai zis că mă duci ?</p>
               <p rend="justify">— Cum pe ce am zis că te duc?</p>
               <p rend="justify">Andreiaş se uită urît la Petrică. De ce vorbea cu el păsăreşte ? Ce-i ? Dacă-i de la Bucureşti, el nu-şi da oare cu socoteala că vrea să-şi rîdă de dînsul ? Dar nu se lasă el. Ce-şi închipuie...</p>
               <p rend="justify">— Îmi dai nasturele ? îl luă din scurt Petrică, trecîndu-şi uşor vîrful limbii peste buze.</p>
               <p rend="justify">— Nu ţi-l dau. Pot să merg şi singur.</p>
               <p rend="justify">În clipa aceea auzi glasul bunicului, chemîndu-l. Se răsuci pe tălpi şi alergă în casă.</p>
               <p rend="justify">— M-ai chemat, tata mare ?</p>
               <p rend="justify">— Te-am chemat Andreiaş. Iaca a sosit o scrisoare de la mămica.</p>
               <p rend="justify">— O scrisoare? începu să sară ca un ied în jurul bunicului. Citeşte-o ! Citeşte-o iute, bunicule !</p>
               <p rend="justify">Bunicul se aşeză pe scaun, iar Andreiaş se vîrî între genunchii lui. </p>
               <p rend="justify">Bunicul scoase scrisoarea din buzunar şi începu s-o citească rar, pentru ca nepoţelul lui să priceapă tot. Mămica povestea într-însa despre liţa Mărie, gazda ei, o femeie ştirbă şi vorbăreaţă, despre odaia curată aşezată spre soare, despre grădina plină cu pomi şi iarbă. Despre cursurile care-i luau toată ziua. Îndată ce avea vreme, poate chiar sîmbăta ce urma, avea să vie la Sibiu să-l ia şi pe Andreiaş la Sălişte, pentru cîteva zile.</p>
               <p rend="justify">Bunicul după ce mîntui scrisoarea, se uită cu drag la nepot.</p>
               <p rend="justify">— Ei, ce zici, Andreiaş ?</p>
               <p rend="justify">Andreiaş îi scutură braţul.</p>
               <p rend="justify">— Citeşte mai departe, tată mare, îl îndemnă. Citeşte !</p>
               <p rend="justify">Bunicul mută privirile de pe lentilele de jos, pe cele de sus şi se uită la el vesel.</p>
               <p rend="justify">— Am terminat scrisoarea, nu mai spune nimic în ea.</p>
               <p rend="justify">— Cum nu spune ? Ai citit şi aici, şi aici ? îl întrebă Andreiaş, smulgîndu-i din mînă scrisoarea şi întorcîndu-i paginile. Ai citit mai puţin decît scrie. Citeşte, tată mare, te rog citeşte încă o dată.</p>
               <p rend="justify">Bunicul mută din nou privirile, pătrunzîndu-le prin lentilele de jos ale ochelarilor şi începu să citească de la capăt. Andreiaş asculta mişcînd din buze, alcătuind în tăcere cuvintele măicuţii lui, pe care le şi învăţase pe de rost. Părea că-i dă ajutor bunicului.</p>
               <p>— A spus că vine „sigur” sîmbătă, tata mare. Şi pe urmă citeşti că „poate vine”. Citeşte încă o dată bine cum spune.</p>
               <p>Bunicul reluă şirul de la capăt. </p>
               <p>— Ai dreptate Andreiaş. Mămica nu spune că „poate” vine, dar nici nu spune că vine „sigur”. Aşa se înţelege din rînduri. Nu „precizează”.</p>
               <p rend="justify">— Ba precizează, tata mare, precizează ! sări Andreiaş, fără a pricepe tocmai bine, ce înseamnă acest cuvînt.</p>
               <p rend="justify">Începu să dea din mîini nerăbdător.</p>
               <p rend="justify">— Spune, cînd e sîmbătă, tata mare ?</p>
               <p rend="justify">— Mîine.</p>
               <p rend="justify">— Mîine ?</p>
               <p rend="justify">Sări în sus şi începu să ţopăie. Se azvîrli apoi spre uşă şi pieri în ulicioară. Prin ferestrele deschise, bunicul îi auzea vocea.</p>
               <p rend="justify">— Vine mămica, vine mămica, mămica mea de la Sălişte.</p>
               <p rend="justify">Zîmbi, dar zîmbetul lui nu mai avea duioşia aceea dulce pe care o cunoştea Andreiaş. Zîmbetul era trist, îşi scoase batista şi şterse pe furiş o lacrimă. Cît de fericit ar fi fost dacă Andreiaş ar fi rămas mereu lîngă dînsul. Se simţea atît de singur fără bunica.</p>
               <p rend="justify">Ziua de sîmbătă trecu, trecu şi duminica şi mămica nu se arătă.</p>
               <p rend="justify">— Ţi-am spus Andreiaş că mămica n-a precizat, îl lămuri bunicul, încercînd să-l liniştească.</p>
               <p rend="justify">— N-a precizat, recunoscu copilul, pătrunzînd abia acum înţelesul cuvîntului şi un hohot de plîns îi sfîşie pieptul.</p>
               <p rend="justify">Adormi în braţele bunicului, care-l legănă ca pe un copilaş de faşă, spunîndu-i tot felul de basme, care mai de care mai năzdrăvane. Dorul de mămica lui nu voi să piară în dimineaţa următoare, şi nici în celelalte. Era aşa ca un leşin de foame sau ca un spin intrat în talpă, pe care nu-l simţi decît atunci cînd nimereşti să calci tocmai pe partea aceea a piciorului.<anchor xml:id="id_bookmark11"/> </p>
            </div>
            <div type="div2">
               <head>Capitolul IX</head>
               <p rend="justify">În ziua aceea de marţi, Andreiaş deschise pleoapele în clipa cînd o rază de soare se strecura printre vergelele obloanelor. Clipi de cîteva ori, alungind dulceaţa somnului. După ce privirea i se limpezi, văzu dungile aurii ale soarelui înmulţindu-se pe perete. Mişcă din buze şi începu să numere : una, două, cinci, patru...</p>
               <p rend="justify">Se opri cugetînd : parcă nu suna bine.</p>
               <p rend="justify">Una, două, patru, trei, cinci... Parcă nici aşa nu suna bine. Plictisit, renunţă la numărătoare. Căsca adînc scoţînd un miorlăit de pisoi flămînd. Pe urmă, pistruii începură a se nelinişti, semn că îl cerca plîn- sul. De ce nu venea mămica lui ? ÎI uitase oare ? Dorul de ea se deschise într-însul ca floarea numită „regina nopţii" ce-şi desface petalele în zorii zilei. Oftă. Un oftat adînc în trei reprize, în care-şi topi şi dorul, şi resemnarea.</p>
               <p rend="justify">Cît de mult ar dori să-i povestească întîmplăriie din Sibiul ăsta ciudat. Să-i povestească despre bobiţa de argint viu, despre prietenii lui : Petrică, Dănuţ şi Emil, care erau copii adevăraţi. Nu ca aceia din aparatul de radio. Şi despre Erich şi Nicuşor, băieţi cam mîndri, umblînd cu nasul pe sus, socotindu-l pe dînsul prea mic pentru ei. Ce era drept, era drept. Într-adevăr el, Andreiaş, era cel mai mic dintre toţi.</p>
               <p rend="justify">Nicuşor într-o zi îl poreclise „Pipăruş Pătru". Se refugiase în braţele bunicului, plîngîndu-se că fusese batjocorit. Bunicul îi povesti îndată povestea lui Pipăruş şi supărarea se risipi.</p>
               <p rend="justify">Era el Pipăruş Pătru mic, dar nimeni nu-l întrecea în voinicie. Aşa trebuia să ajungă şi el.</p>
               <p rend="justify">Gîndindu-se la asta se răsuci în pat, regăsindu-şi din nou culcuşul. Trase pătura peste cap simţind că iar i umplu ochii de lacrimi, din pricina măicuţii care-l amăgise.</p>
               <p rend="justify">În vremea asta, bunicul se trezi.</p>
               <p rend="justify">Andreiaş îl auzi forfotind în odăi, în bucătărie, apoi ciripitule canarilor zbucniră în văzduh, semn că bunicul îndepărtase şalul de pe colivie</p>
               <p rend="justify">După o vreme se apropie de copil.</p>
               <p rend="justify">— Dormi ?</p>
               <p rend="justify">Andreiaş tăcu chitic. N-avea nici o poftă de vorbă. Înaintea ochilor îi juca chipul măicuţii, iar în urechi îi auzea glasul dulce care-i spunea :</p>
               <p rend="justify">— Andreiaş, tu să nu-mi faci greutăţi!</p>
               <p rend="justify">Făgăduise să nu-i facă greutăţi, şi iată greutăţile se apropiau.</p>
               <p rend="justify">Dorul ăsta mare îi strîngea inima, ca-ntr-un cleşte; Sub frunte i se zbateau tot felul de gînduri. Cum ar fi putut ajunge la maica lui. Bunăoară, dacă nasturele din buzunar ar fi fost cu adevărat fermecat, l-ar fi frecat puţin între degete şi într-o clipă ar fi răsărit inaintea lui un covor fermecat. Covorul acela l-ar fi purtat cît ai bate din palme, cu pat cu tot, la măicuţa lui. Dacă ar fi avut cizmele năzdrăvane din poveste, ar fi săltat numai un pas şi ar fi ajuns la Sălişte.</p>
               <p rend="justify">Iar dacă ar fi fost într-adevăr Pipăruş Pătru, s-ar fi pitit în buzunarul vreunui călător, care mergea la Sălişte, poate în sînul lui, sau chiar în musteţile lui, şi ar fi răsărit înaintea măicuţii.</p>
               <p rend="justify">— Ce-i cu tine, Andreiaş ? se aplecă asupra lui bunicul, trăgînd pătura la o parte şi privindu-i chipul bosumflat înecat în perne. Te-a pişcat de undeva vreun purice ?</p>
               <p rend="justify">Andreiaş începu să rîdă. Aşa era bunicul ăsta bun şi dulce. Avea totdeauna o vorbă care risipea supărarea. Se săltă in aşternut, întinse braţele spre el şi-i sărută obrajii trandafirii şi bucălaţi.</p>
               <p rend="justify">— Ai dormit bine, Pipăruş Pătru ?</p>
               <p rend="justify">— Bine, tata mare. îmi dai voie să mă joc pe Treptele porcarilor ?</p>
               <p rend="justify">— Astăzi să faci bine să nu ieşi din curte. E zi de tîrg. E umblare multă pe străzi şi nu care cumva să vie mămică-ta să nu te găsească acasă. M-ai înţeles ?</p>
               <p rend="justify">— Am înţeles, tata mare.</p>
               <p rend="justify">Aşa, Andreiaş. Eu trebuie să am încredere în ceea ce-mi făgaduieşti.</p>
               <p rend="justify">Într-adevăr, în ziua aceea, fiind marţi, zi de tîrg, era mare forfotă în oraş. Căci trebuie să ştiţi că, la Sibiu, ziua de marţi ca şi ziua de vineri sînt zile însemnate. Din toate împrejurimile oraşului vin ţăranii pe jos sau cu căruţe, purtînd marfă pentru orăşeni.</p>
               <p rend="justify">Oraşul fierbe ca un stup de albine. Străzile sînt pline de oameni şi femei, purtînd desagi în spinare. Drumul tramvaielor e încurcat de şiruri de căruţe încărcate cu saci de grîu, porumb, cartofi, fructe, valuri de lînă, pături. Toate urcă pe sub „Podul de fier“ spre locul de desfacere. Larma umple văzduhul, încît nu se mai aude om cu om.</p>
               <p rend="justify">Uriaşul din turnul săsesc zadarnic îşi vesteşte prezenţa prin bătăi regulate. Nu-l aude nimeni. Sau mai curînd nimeni n-are grija lui.</p>
               <p rend="justify">Ochii negri şi mari ai uriaşului privesc cu mînie forfota şi lopătează minutarele pe discul orologiului, mişcînd ceasurile spre asfinţit.</p>
               <p rend="justify">Andreiaş, după făgăduiala făcută bunicului, ieşi în curte şi începu a-i dibui cotloanele. Cît de greu trece timpul pînă venea ceasul cînd prietenii lui răsăreau în ulicioară.</p>
               <p rend="justify">Începu să privească prin zăbrelele de la poartă lumea care pentru a urca în Oraşul de sus tăia drumul pe uliţa asta.</p>
               <p rend="justify">Treceau tot felul de oameni îmbrăcaţi în straie pe care nu le mai văzuse pînă atunci. Femei cu fuste albe şi şorţuri negre, aşezate în faţă şi în spate, legate în cap cu năfrămi negre, şi deasupra lor purtînd pălării mari de paie.</p>
               <p rend="justify">Bărbaţi îmbrăcaţi în pantaloni strimţi, albi şi cămăşi albe, care fluturau în jurul şalelor. Aceştia purtau pe cap pălărioare mici, negre, ca nişte străchinuţe. I se părea că cu toţii se îndreptau undeva, unde avea loc cine ştie ce adunare de seamă.</p>
               <p rend="justify">Ieşind din curte şi tot făcînd un pas şi încă un pas, se trezi lîngă Treptele porcarilor. Lumea forfotea urcînd şi coborînd pe sub arcurile boltite.</p>
               <p rend="justify">Începu să urce şi el. In curînd se trezi sus în „plaţul“ larg al pieţii, care gemea de lume, de lume mai multă ca oricînd în alte zile.</p>
               <p rend="justify">Gospodinele circulau grăbite cu coşurile de răchită, atîrnate de braţ. Se opreau aici, se opreau dincolo, întrebau de preţ, cumpărau, iar coşurile se umpleau ca prin farmec cu bunătăţi, orînduite în cuprinsul lor ca la farmacie.</p>
               <p rend="justify">Într-un colţ al coşului se afla aşezată mazărea boabe, ca nişte mărgeluşe verzi; lîngă ele, cartofii lungi de Ardeal, aurii, cu coajă subţire ; alături, conopida întocmai ca o ciupercă înfoiată.</p>
               <p rend="justify">Smîntîna grasă privea cu un ochi alb din rotundul unei căni de porţelan, care se rezema într-un calup de unt, învăluit în frunze de brusture verde şi stropit tot cu boabe de apă. Morcovii roşii, pătrunjelul alb, purtînd în creştet panaşul verde al frunzelor, revărsat peste margini, se odihneau şi ei într-o latură.</p>
               <p rend="justify">Andreiaş se amestecă în mulţime. Văzduhul mirosea ca o grădină bogată, în care creşteau pe lîngă fructele cele mai felurite şi zarzavaturi, chiar şi lapte şi brînză.</p>
               <p rend="justify">Pentru Andreiaş piaţa, luă înfăţişarea unui tărîm nou şi necunoscut. Se oprea ici, se oprea dincolo, ameţit de lume, de coşurile şi mesele pline cu vişine, pere, piersici, ardei, roşii şi tot felul de zarzavaturi, ca într-o ţară de basm.</p>
               <p rend="justify">„Cofăriţele“ gureşe îmbiau mai abitir ca în alte zile gospodinele şi cîntăreau cu mare fală în tereziile înalte de alamă belşugul mărfii de care erau înconjurate.</p>
               <p rend="justify">Andreiaş, care uitase de făgăduiala făcută bunicului de a nu ieşi clin curte, rătăcea ca într-un vis miraculos, ascultînd larma ca pe o muzică minunată.</p>
               <p rend="justify">Dacă ,,Piaţa mică" i se păru lui Andreiaş o excursie într-un tărîm din altă lume, vă puteţi închipui ce impresie făcu asupra lui cea de a doua piaţă. Cea din jurul bisericii săseşti la care ajunse străbătînd un gang lung şi îngust ca un tunel.</p>
               <p rend="justify">Aici se înşirau nenumărate căruţe, unele alături de altele, pline cu tot felul de marfă. După cum am mai spus: grîu, lînă, porumb...</p>
               <p rend="justify">Zarva era cu totul alta decît în „Piaţa mică“. În văzduh se auzeau nechezat de cai, lătrături de cîini, guiţat de purcei.</p>
               <p rend="justify">Sprijiniţi de roţile carelor, ca nişte voinici, stăteau sacii cu grăunţe, iar pe velinţe se ridicau suluri de lîna miţoasă, ca nişte nori pufoşi, adusă de muntenii de la Sălişte.</p>
               <p rend="justify">Andreiaş umbla ca un zănatic. Nu-şi dezlipea privirile de pe oamenii îmbrăcaţi în cămăşi şi pantaloni albi şi încinşi cu brîie din piele cusută cu flori. I se păreau a fi toţi călifari şi căuta cu mirare unde-şi ţineau ascuns buzduganul sau sabia fermecată.</p>
               <p rend="justify">— Mişcă-te copile ! îl mustra cîte cineva, care grăbea să pătrundă mulţimea.</p>
               <p rend="justify">Dar Andreiaş rămînea împlîntat în loc, fără a ţine seama de poftire. Tot ceea ce-l înconjura i se părea a fi imagini dintr-o carte cu poze. Apoi îl apucă graba. Se strecură printre oameni ca o zvîrlugă, cu nasul în vînt, cu cei doisprezece pistrui risipiţi pe şaua lui, cu gura deschisă de mirare, îmbrăcat în  pantalonaşi albaştri, cu pieptărel pe care erau brodate bucheţele de flori.</p>
               <p rend="justify">Deodată zări un mînzişor. Părul roşcat al mînzişorului lucea în bătaia soarelui, iar coada scurtă se agita plină de veselie.</p>
               <p rend="justify">Copilul se apropie de căruţa în spatele căruia era legată mama mînzişorului. Aceasta nici habar n-avea că fiul ei, mînzişorul, îşi vîra mereu botul pe sub burta ei, căutînd ceva. Îşi vedea liniştită de prînz. Apuca cu fălcile late cîte o grămadă de fîn, pe care apoi o mesteca cu tihnă.</p>
               <p rend="justify">Andreiaş se apropie de mînzişor. Acesta întoarse priviri speriate spre nodul de om care-i apăruse deodată în faţă. Necheză scurt şi făcu un ocol înconjurînd iapa pe la spate, ferindu-se de băieţel.</p>
               <p rend="justify">Stăpînul căruţei, al iepei şi al mînzişorului, şedea pe un scăunel de lemn, aşteptînd muşterii la vălătucile de lînă, îngrămădite înaintea lui. Văzîndu-l pe copil dînd roată animalelor, îi strigă :</p>
               <p rend="justify">— Fereşte, mă Pipăruş, vrei să te alegi cu o copită? Andreiaş se dădu doi paşi înapoi, mirîndu-se cum de ştia moşul cum îl botezase Nicuşor ?</p>
               <p rend="justify">Capul mînzişorului apăru de după spinarea mamei şi-l privi într-un chip care-i păru lui Andreiaş că-i spune ceva. Cine ce-i cerea... Poate vreo tavă cu jeratic s-o înfulece...</p>
               <p rend="justify">Ce-i, mă Pipăruş, strigă din nou stăpînui animalelor, dînd un bobîrnac pălărioarei mici şi negre, căzută pe frunte. Tu n-ai casă ? Ce încurci oamenii la tîrg?</p>
               <p rend="justify">— Ba am, tovarăşe ţăran, răspunse copilul ţanţoş.</p>
               <p rend="justify">— Dacă ai, du-te acasă ! Iaca e prînzul. Te va căuta maică-ta.</p>
               <p rend="justify">Amintindu-i de maica lui, simţi din nou în inimă valul de dor. Se uită împrejur şi făcu cîtiva paşi, lăsîndu-se înghiţit de mulţime. Aşa cum rătăcea împins dintr-o parte într-alta de tîrgoveţii grăbiţi, care se împiedicau de dînsul, se simţi obidit şi pierdut în lume, un fel de crai căruia un curtean hapsîn îi furase hainele de aur, gonindu-l departe de maica lui.</p>
               <p rend="justify">Vîrî mîna în buzunărel, dădu peste un corn pe care-l luase de pe masă cînd plecase de acasă. Începu să-l ronţăie cu dinţii, rătăcind mai departe printre oameni, printre căruţe, printre marfa grămădită înaintea lor, cu urechile pline de şopotul tîrgului, ca de şopotul unei ape.</p>
               <p rend="justify">Într-un tîrziu dădu din nou de mînzişor. Făcuse un ocol şi nimerise acuma pe partea cealaltă a şirurilor de căruţe. Mînzişorul care tocmai se afla în ceasul prînzului şi se ospăta sugînd de zor din ţîţele maicii lui, învîrtind în aer, ca pe un pămătuf, coada scurtă, scoase la iveală botul de sub burta mamei, ciuli urechile, întrerupîndu-şi prînzul la vederea unui asemenea oaspe, pe care de altfel îl recunoştea. Se uită la Andreiaş, cu ochi întrebători. Părea că-i spune : „Te-ai întors prietene ? Dezleagă-mă de vrajă ! Ce aştepţi?“</p>
               <p rend="justify">Andreiaş clătină din cap cu înţeles. Se trase la umbra carului, vorbindu-i mînzocului tainic din ochi. Pesemne mînzocul îi pricepea graiul, căci necheză scurt şi vesel. Atunci Andreiaş se ciuci şi începu să înainteze încet, încet pînă ajunse sub car, între roţile lui.</p>
               <p rend="justify">Păturile care atîrnau din marginea căruţii pînă jos, expuse a fi văzute în voie de către cumpărători, îl ascundeau de ochii stăpînului ca o cortină. Aci dedesubt se simţea întocmai ca într-un cort, la adăpost. Roti privirile. De sub marginea carului nu putea zări decît picioarele lungi şi subţiri ale mînzişorului care n-avea pic de astîmpăr şi înălţa mereu cînd o copită cînd alta, făcîndu-i parcă semne tainice.</p>
               <p rend="justify">Văzu şi picioarele mai groase ale iepei, care şi ea izbea din cînd în cînd caldarîmul cu potcoava. Pe dinaitea lui treceau picioare de bărbaţi, de femei, ieşind de sub clopotele fustelor, înaintînd pe drum, parcă ar fi fost trase de aţă.</p>
               <p rend="justify">Cît de caraghios i se înfăţişa lumea privită de sub căruţă!</p>
               <p rend="justify">Începu să chicotească. Doamne! Cât de minunată era viaţa în oraşul bunicului !</p>
               <p rend="justify">Deodată, stăpînul căruţii apucă o pătură şi-o ridică dintr-un colţ, pentru a o arăta unui muşteriu. Soarele pătrunse sub căruţă şi el se trase iute la o parte, spre a nu fi văzut.</p>
               <p rend="justify">— Asta-i lînă de munte, doamnă, mă rog... Lină curată, ţigaie. Pe la noi, oile poartă mătase în spinare... Ia poftim şi pipăie.</p>
               <p rend="justify">— De unde eşti bade ? întrebă vocea cumpărătoarei.</p>
               <p rend="justify">— De la Sălişte, de unde să fiu?</p>
               <p rend="justify">Andreiaş ciuli urechile. Ce vorbea omul? De unde era? De la Sălişte ? Din locul unde se afla maica lui?</p>
               <p rend="justify">Inima începu a-i bate repede în piept. Obrajii se roşiră de emoţie. Dacă omul cu căruţa cu cai şi mînzişorul erau de la Sălişle, îl puteau lua uşor şi pe el cu dînşii.</p>
               <p rend="justify">Pătuna căzu la loc. Sub căruţă se făcu din nou întuneric. Cumpărătoarea nu se învoise din preţ.</p>
               <p rend="justify">Andreiaş săltînd ca o broască se apropie de pătură şi-i ridică un colţ. Privirile i se izbiră întîi de valurile de lînă albă, apoi de doi stîlpi înveliţi în stofă tot albă şi proptiţi în ghete negre. Erau picioarele omului, înălţă ochii. Dădu cu ei de chipul lui. Avea sprîn- cenele albe, lungi şi aspre. Mai lungi şi mai albe decît le văzuse mai înainte, cînd moşul îl gonise acasă. Cădeau asupra pleoapelor ca sălciile pletoase asupra lacurilor. Zbîrciturile din obraz păreau şanţuri, iar mustaţa stufoasă aducea cu o pădure deasă.</p>
               <p rend="justify">De bună seamă, moşul acesta era un slujbaş în simbria hapsînului. Trebuia să-l viclenească, să-l ducă la maica lui.</p>
               <p rend="justify">Cum să facă ? Îi era teamă să iasă la iveală şi să-l roage să-l ia în căruţă.</p>
               <p rend="justify">Cercetă dedesubtul carului cam unde s-ar fi putut piti. Într-o parte atîrna o găleată. Ar fi încăput oare în ea ?</p>
               <p rend="justify">Tocmai cînd se pregătea să încerce, găleata dispăru.</p>
               <p rend="justify">Privind pe sub car, o văzu depărtîndu-se, atîrnată de mîna unei femei îmbrăcată în fustă albă şi şorţ negru. Stătu pe gînduri. Dacă nu găsea vreo ascunzătoare, nu era chip să ajungă ta Sălişte. Ce-ar fi dacă s-ar urca în căruţă ?</p>
               <p rend="justify">Tîrîndu-se pe genunchi şi pe palme, ieşi de sub car, se ridică în picioare şi fără a mai sta mult la socoteală, aşeză piciorul pe spiţa unei roţi, se prinse cu inimile de loitră şi se prăvăli în fînul din căruţă.</p>
               <p rend="justify">Iapa întoarse capul. Mînzişorul necheză ascuţit. Moşul mi se clinti.</p>
               <p rend="justify">Rămase o secundă întins pe spate, cu ochii închişi de puterea soarelui. Apoi se răsuci ca un sul. Finul îl gîdila la urechi, provocîndu-i un chicot. Se stăpîni. Dădu la o parte firele aspre şi-şi făcu un culcuş în fin, sub scîndura de lemn, care servea drept scaun. Potrivi finul deasupra lui şi inspiră mireasma lui aromitoare.</p>
               <p rend="justify">Era atît de bine şi de răcoare în culcuşul acesta proaspăt, încît simţi că-l cuprinde un fel de ameţeală, ca şi cînd cineva ar fi trimis asupra lui o boare vrăjită şi adormitoare.</p>
               <p rend="justify">Îşi lăsă capul în fin, închise pleoapele şi a-dormi. Cine ştie ce vise o fi avut Andreiaş îngropat in culcuşul aromitor ?!!</p>
               <p rend="justify">Dacă cineva ar fi dat la o parte fînul şi l-ar fi privit, ar fi zărit chipul lui Andreiaş încruntat. Sta cu degetul mare între buze şi din cînd în cînd ţocăia, sugîndu-l aprig. Pistruii de pe nas se mişcau ca nişte purici. Doar unul mai mare, cafeniu şi rotund, aşezat chiar pe vîrful ascuţit al nasului, sta nemişcat ca un moş înţelept, care priveşte la năzdrăvăniile nepoţilor. Un purice moş şi nişte purici nepoţi.</p>
               <p rend="justify">Căruţa moşului alerga rostogolindu-şi roţile pe asfaltul şoselei. Iapa săltă bucuroasă în ham, simţindîn în nări aromele răcoroase ale plaiurilor cunoscute. Mînzişorul se zbenguia alergînd cînd alături de maică-sa, cînd apărea dincolo alături de celălalt cal înhămat la căruţă, cînd o lua razna înainte sau rămînea în urmă, adulmecînd cu botul în vînt. Din cînd în cînd iapa necheza straşnic şi mînzişorul cu urechile ciulite se apropia de dînsa, mişcînd gîtul şi botul, în sus şi în jos. Iapa întorcea capul mînioasă spre pruncul ei, scoţind sunete scurte şi ascuţite. Cine ştie cu ce vorbe amarnice îl certa ! Mînzocul pesemne, pricepea fiecare cuvînt al ei şi lua aminte o vreme. Apoi din nou o pornea razna. Era şi el un fel de Andreiaş, din lumea animalelor.</p>
               <p rend="justify">Deodată copilul gemu uşor, se mişcă în culcuşul de fîn şi deschise ochii. În loc să vadă vergelele de lumină, pe care le trăgea soarele pe peretele din casa bunicului, zări o perdea de fire verzui ca o plasă. Unde se afla ? se întrebă el. Era tot in vis? Stătu o vreme şi ascultă duruitul roţilor pe drum. În clipa aceea îi răsună la ureche un nechezat şi simţi că culcuşul în care se afla se zguduia şi aluneca tras pe roţi.</p>
               <p rend="justify">Ascultă trapul de pe caldarâm şi se răsuci pe burtă, înălţă capul şi prin plasa de fire zări din nou stâlpii albi, pe care-i văzuse în piaţă sprijiniţi în bocanci negii. De asemenea, mai văzu o fustă albă şi un şorţ negru, din care ieşeau două picioare goale vîrîte în sandale. Drept înainte zări crupa iepei săltind. Părul roşu îi era asudat, iar sub coada stufoasă era trecut hamul. De o parte şi de alta se vedea cîmpul.</p>
               <p rend="justify">Unde se afla ? îşi aduse deodată aminte. În căruţa hapsînului, în drum spre maica lui. Stătu nemişcat, gîndindu-se la toate cîte i se întîmplaseră de dimineaţă.</p>
               <p rend="justify">Bunicul îi spusese să nu iasă din curte. Şi iată, se afla într-o căruţă care alerga cine ştie unde.</p>
               <p rend="justify">— Mărie, ia caută tu dăsăguţa cu merinde, să îmbucăm ceva, auzi vocea hapsînului.</p>
               <p rend="justify">O mînă cu pielea pîrlită de soare coborî şi se înfipse în fîn. Degetele pipăiră în dreapta şi-n stingă, cît p-aci să nimerească nasul lui Andreiaş. Primejdia trecu. Mina dădu peste săculeţul cu mîncare şi-l scoase afară.</p>
               <p rend="justify">— Crestează slănina, spuse moşul. Dă-mi şi pîine şi un ou... Curăţă o ceapă.</p>
               <p rend="justify">Stomacul lui Andreiaş chiorăi. Gura i se umplu de suc. Foamea se trezi într-insul ca un lup flămînd. O dată cu foamea, năvăli înaintea ochilor şi chipul bunicului, pentru care ceasul mesei era sfînt. Îl apucă teama. Cine erau oamenii aceştia, care mîncau liniştiţi şi-l duceau pe el cine ştie unde ? Ce va zice bunicul pe care-l mîhnise din nou ? Dar mămica ?...</p>
               <p rend="justify">Dacă va afla de năzdrăvăniile pe care le făcea de cînd venise în oraşul bunicului ? Se va uita în ochii lui, aşa cum numai ea ştia să se uite şi-i va spune : „îmi faci greutăţi”... aşa mă iubeşti tu ?</p>
               <p rend="justify">Inima i se induioşă şi-l cuprinse ruşinea, căci călcase din nou făgăduiala de a-l asculta pe bunic. Cine ştie prin ce spaime trecea acum. Putea crede că fusese călcat de tramvai... sau de vreo maşină...</p>
               <p rend="justify">Săracu’ bunicu’ ! Pistruii i se mişcară ca opăriţi. Plînsul îl sufoca. Dădu finul la o parte şi scoase capul la iveală. Nimeri cu el chiar între picioarele moşului, care mînca liniştit, avînd aşezat pe genunchi coltucul de pîine şi slănină.</p>
               <p rend="justify">Aplecînd privirile pentru a căuta bucata de slănină, moşul dădu cu ochii de o bilă rotundă, acoperită de un păr des. Din ea ţîşnea ca o seceră mică un nas, pe care erau risipiţi un pumn de pistrui. Atîta văzu.</p>
               <p rend="justify">Ia priveşte, Mărie! rosti cu haz. Uită-te şi tu ce mi-a crescut între genunchi. O fi o căpăţînă de varză, ori conopidă, ce zici ?</p>
               <p rend="justify">Femeia întoarse capul. Ea zări pe lîngă un nas cîrn, şi nişte ochi speriaţi şi o gură gata pusă pe plîns.</p>
               <p rend="justify">— Iaca ce ne-a răsărit în căruţă spuse femeia. Bată-te norocul de copil ! făcu cruce punînd mîna pe umărul băiatului şi ridicîndu-l în sus. Opreşte, tată, să vedem ce-i cu el.</p>
               <p rend="justify">Moşul se lăsă pe spate şi trase din hăţuri. Iapa îşi încetini mersul, apoi se opri. Necheză puternic, chemîndu-şi puiul, care sosi vesel cu coada în vînt.</p>
               <p rend="justify">În vreme ce moşul cu fata lui îl descoseau pe Andreiaş, întrebîndu-l ce căuta în căruţa lor, iapa îşi mînzul, nechezînd scurt, tuşind, încercînd să-l apuce cu botul de urechi, să-l înveţe minte.</p>
               <p rend="justify">Pesemne mînzişorul îi făgădui ascultare, căci iapa îi îngădui să se lipească de dînsa, mîngîindu-l şi frecîndu-i gîtul delicat cu fălcile. Apoi îi dădu învoire să-şi vîre botul sub burtă, să se ospăteze cu lapte dulce şi proaspăt.</p>
               <p rend="justify">Lucrul acesta se întîmplă tocmai cînd moşul şi fata reuşiră în sfîrşit să priceapă cine era Andreiaş şi ce căuta în căruţa lor. Pînă să chibzuiască ce era de făcui cu el, îi aşezară în mînă o bucată de pîine şi un ou.</p>
               <p rend="justify">Andreiaş începu să înfulece de zor, privind cu seninătate holdele de aur, care se legănau ca un val uriaş.</p>
               <p rend="justify">Bătrînul după ce se scărpina după ceafă, în cîteva vorbe hotărî ce avea de făcut. Cercetă zările şi văzu venind către ei o căruţă. Cînd căruţa ajunse în dreptul lor, ridică mina făcînd semn să oprească.</p>
               <p rend="justify">— Bună vremea ! se adresă moşul femeii care mîna căruţa. Încotro?</p>
               <p rend="justify">— Ia, pînă la Sibiu,</p>
               <p rend="justify">— Aşa !</p>
               <p rend="justify">— Aşa.</p>
               <p rend="justify">— Faci bine să iei copilul ăsta cu dumneata. M-am trezit cu el în căruţă. S-a ascuns în fîn, fără să prind de veste. Du-l dumneata la bunicul său. Zice că stă pe strada Tîrgului.</p>
               <p rend="justify">Femeia se uită la Andreiaş, oare muşca din pîine cu o poftă de lup, liniştit cu totul.</p>
               <p rend="justify">— Bată-l să-l bată de copil ! spuse ea. Frumoasă poznă ! Cine ştie pe unde-l caută bătrînul !... Îl duc, cum să nu-l duc. Dar dacă nu şade acolo ?</p>
               <p rend="justify">Moşul spuse după o clipă de gîndire :</p>
               <p rend="justify">— Te opreşti atunci la Miliţie. S-or descurca ei cu el.</p>
               <p rend="justify">Auzind de miliţie, începu să ţipe. Mînzişorul scoase botul de sub burta mamei şi se uită speriat în jur.</p>
               <p rend="justify">— Nu vreau la miliţie ! Vreau la tata mare, pe uliţa Tîrgului. Acolo locuiesc, tovarăşe ţăran. Zău, că acolo.</p>
               <p rend="justify">— Potoleşte-te, Pipăruş Pătru, spuse moşul, luîndu-l în braţe şi trecîndu-l peste marginea căruţii în braţele femeii. Ar trebui să-ţi ard una la tur cu biciuşca. Să n-o mai iei razna în lume să faci belele... Şi să ştii că eu nu-s nici un tovarăş ţăran. Eu sînt Moş Ifrim.</p>
               <p rend="justify">Femeia luă copilul în braţe şi-l aşeză alături de ea pe scaun. Învîrti biciuşca în aer şi îndemnă caii spre oraş.</p>
            </div>
            <div type="div2">
               <head>Capitolul X</head>
               <p>Amurgul începuse a înroşi cerul. Valuri, valuri sîngerii se revărsau peste boltă dinspre apus. De o parte şi de alta a drumului se întindeau pînă departe lanuri galbene de grîu, care se legănau alene, ca sub mişcarea nevăzută a unei ape.</p>
               <p>Pe alocuri începuse secerişul. Se vedeau oameni înaintînd prin lanul galben. Spicele cădeau retezate la picioarele lor. În urma secerătorilor veneau femei, purtînd pălării mari de paie, ca nişte talgere. Se aplecau legînd snopii, apoi îi aşezau în cruce unii peste alţii, din loc în loc ca pe nişte turnuleţe.</p>
               <p>Andreiaş şedea lîngă femeia străină şi privea cîmpul cu mirare. Nu mai văzuse niciodată asemenea privelişte. Mintea lui plină de închipuiri îşi făcu din nou de lucru. Pentru el sutele şi miile de spice, care se clătinau, erau un popor întreg de oameni, pe care un împărat aprig — poate tot acela cu care avea el însuşi pricină — îl prefăcuse în marea aceea galbenă, înţelenită pe loc... De bună seamă, hapsînul îşi trimisese pe înserate oamenii, ca să-i doboare cu totul la pămînt. Femeile care veneau în urma lor nu erau decît nevestele şi fiicele acestor oameni, legaţi în vrăji. Îi adunau în braţe, pentru a-i aşeza în mormînt, jeluindu-i amarnic...</p>
               <p>Într-adevăr, dinspre lan se auzeau cîntece duioase plutind în văzduh ca o mireazmă.</p>
               <p>Se lăsă dus de închipuire, părindu-i că-i purtat în văzduh de o căruţă fermecată.</p>
               <p>—  Şi zi, ai fugit de-acasă ? auzi el femeia, întrebîndu-l de alături.</p>
               <p>Vraja se risipi. Întoarse capul spre dînsa. Înghiţi dumicatul de pîine şi slănină care-i mai rămăsese în gură.</p>
               <p>—  Nu, n-am fugit! spuse ofensat, gata să plîngă. Am vrut să merg la măicuţa, la Sălişte.</p>
               <p>—  Asta tot fugă se cheamă. Un copil cuminte nu o porneşte aşa de capul lui. Ascultă de cei mari.</p>
               <p>Andreiaş oftă. Privirea i se întristă. Se uită la cer, apoi la cîmp, apoi din nou la femeie. Se gîndi la bunic. Îi revăzu ochii umezi, privind prin lentilele de deasupra, mustrător. De bună seamă îl căutase prin tot oraşul... Of ! săracu’ bunicu’ ! Ştia că-l dor picioarele, că-i era atît de greu să urce Treptele porcarilor. Inima i se strînse. Dacă va afla şi măicuţa, îi va spune bunicului să-l încuie în casă. Doamne ! N-ar mai putea sta încuiat în odaie un ceas... Mai bine îi va da lui Petrică nasturele vrăjit şi se va duce cu el la cămin.</p>
               <p>Pe obraz începură a-i şirui lacrimi. Apoi se uită la picioarele iepei, ale cărei copite săltînd păreau nişte linguroaie cu care izbea în cadenţă caldarîmul. Lucrul acesta îi alungă din nou, pentru o vreme, obida.</p>
               <p>De-abia se linişti că femeia după ce plesni în aer biciul îl luă iarăşi la rost :</p>
               <p>—  Să fii al meu, ţi-aş arăta eu ţie... spuse trăgînd mînioasă de hăţuri.</p>
               <p>Chipul bunicului răsări din nou, din adîncul în care îl cocoloşise, pentru a nu-i mai vedea privirea mustrătoare, cînd un pufăit umplu văzduhul.</p>
               <p>Din mijlocul unui lan se înălţa o coloană de abur şi pe dată se ivi un fel de locomotivă, care înainta tacticos prin grîu, trăgînd după sine un fel de gură uriaşă de zmeu, alcătuită din nişte lopeţi care se învîrteau şi doborau la pămînt cît ai bate din palme, brazde largi din lan.</p>
               <p>Andreiaş se răsuci şi scutură mîna femeii.</p>
               <p>—  Priveşte, tanti, tractorul, strigă vesel, parcă ar fi văzut un prieten credincios. Vezi tractorul ?</p>
               <p>Femeia rîse, şi pocni din nou biciul deasupra cailor.</p>
               <p>—  la te uită, Pipăruş Pătru, te pricepi la tractoare. Unde-ai văzut tu tractoare ?</p>
               <p>—  În cartea de poveşti ! vorbi copilul. E acolo un tractor mare, urmă arătînd cu mîinile, cît de mare era tractorul. Stăpînul lui e Niţă tractoristul. Şi eu mă fac tractorist cînd oi ajunge mare.</p>
               <p>—  Pînă ajungi tu mare, cine ştie ce vechitură va ajunge tractorul !... spuse femeia ca pentru sine.</p>
               <p>—  De ce ? întrebă Andreiaş, rotind nasul în vînt.</p>
               <p>—  Din pricina „enovaţiilor", spuse femeia.</p>
               <p>—  Nu enovaţii, tanti, — corectă Andreiaş, — inovaţii. Şi la fabrica unde lucrează mămicia se fac inovaţii.</p>
               <p>—  Multe mai ştii, Pipăruş Pătru, rîse femeia.</p>
               <p>—  La fabrică, la mămica, unul a făcut o inovaţie de nu se mai rupe firul.</p>
               <p>—  Ce fir, mă nodule ?</p>
               <p>—  Cum ce fir ? Firul de bumbac, cînd se ţese pînza.</p>
               <p>—  Ai văzut tu cum se ţese pînza ?</p>
               <p>—  Am văzut. Sute de războaie care clămpănesc. Uite aşa fuge suveica, încheie, agitînd mîna prin aer. M-a dus măicuţa să văd !</p>
               <p>Căruţa zbura pe asfaltul întins. Din apa depărtării se desluşi oraşul Sibiu. Părea zugrăvit pe orizont. Mulţime de case întinse de-a lungul zării. Dintre ele ţîşnea ca un catarg suliţa turnului de la biserica săsească. Mai spre dreapta se vedeau clopotniţele rotunde ale catedralei ortodoxe, apoi coşurile fabricilor, părînd a susţine cerul în vîrful lor.</p>
               <p>Lanurile se sfîrşiseră. Un imaş verde se întindea ca un covor pe dreapta şi pe stînga drumului.</p>
               <p>Un băieţel, nu mai mare decît Andreiaş, îmbrăcat într-o cămăşuică încinsă cu sfoară şi desculţ, alerga după un pîlc de vaci.</p>
               <p>—  Uite zmeii ! strigă Andreiaş, agitîndu-se.</p>
               <p>—  Nu-s zmeii, Pipăruş... sînt vaci care dau lapte.</p>
               <p>—  Vaci ? se miră Andreiaş. Atît de mari ?</p>
               <p>—  Tu n-ai mai văzut ? Pe ce lume trăieşti ?</p>
               <p>—  La noi la Bucureşti nu sînt vaci. Laptele îl dă Alimentara...</p>
               <p>Femeia izbucni în rîs.</p>
               <p>—  Tractorul îl cunoşti, dar vaca ba. Ce vremuri ! ! Numai „enovaţii".</p>
               <p>Pătrunseră în comuna Turnişor. Femeia opri caii înaintea unei porţi. Înfăşură hamurile după loitră şi coborî lăsîndu-l în căruţă.</p>
               <p>Andreiaş se uită de-a lungul uliţei pe care se plimbau un cîrd de gîşte. Un căţel alerga după cîţiva copii. Un purcel tăie drumul, fugărit de o femeie.</p>
               <p>După ce studie toate cîte le văzu, cu amănunţime, se uită la literele mari, care erau zugrăvite pe poarta prin care dispăruse femeia. încercă să le desluşească, aşa cum încerca şi reuşea uneori să citească literele de pe firme. Întîia literă n-o recunoscu. Se chinui o vreme, apoi renunţă. Trecu la a doua literă. O privi atent, apoi rotunji buzele, căznindu-se s-o pronunţe. Printre buze ţîşni un sunet: „O“. Mulţumit trecu la litera următoare. Strînse dinţii şi începu a sîsîi ca un şarpe. Din pricina ştirbiturii, pronunţă pe „S“ nu tocmai cum ar fi trebuit, dar cu toate acestea se declară mulţumit. După aceea lipi buzele unele de altele şi slobozi printre ele o pufăitură scurtă „P“ ; din nou rotunji buzele şi scoase iarăşi sunetul de la început „O“. După asta se opri răsuflind adînc şi încercă să citească totul de la început : „OSPO“. Nu pricepea nimic. Ce literă o fi fost oare aceea care se afla în capătul rîndului ? Se uită la semnele următoare. Lipi limba de gingiile ştirbe, ca şi cînd ar fi vrut să le îmbrâncească şi rosti litera „D“. Litera care urmă îi fu uşor ca s-o ghicească. Deschise doar gura mare şi sunetul „A“ ieşi în voie. La litera următoare se împiedică din nou. O ştia foarte bine, dar nu era în stare s-o rostească. Litera asta se afla şi în cuvîntul „curcan". Mămica lui îl silea adeseori să spună de zece ori una după alta „curcan". Lui i se părea că pronunţă bine, dar mămica se prăpădea de rîs. Zicea că spune „culcan". Acum rosti litera „L“, dar ştia că altfel trebuia să sune litera asta. Pe „I“ îl desluşi îndată, ca şi pe ,,E“. Mulţumit o luă de la capăt. „OSPODALIE“. Nu pricepea, doamne fereşte, ce însemna cuvîntul acesta. Ce s-o fi aflînd în curtea aceea care se numea Ospodalie ? Pe cînd începu a descifra cuvîntul următor, femeia tocmai ieşi pe poartă.</p>
               <p>După dînsa venea un bărbat care ţinea în mînă un furcoi.</p>
               <p>—  Noroc bun ! îşi luă rămas bun femeia. Mîine trec din nou pe la gospodărie.</p>
               <p>—  Gospodălie ! chicoti Andreiaş, ţupăind în căruţă parcă ar fi dat peste ceva de preţ.</p>
               <p>Se uită la litera din capul cuvîntuiui.</p>
               <p>—  Tu erai, mă păcătosule ! certă litera, cum făcea mămica cînd îl învăţa să citească. Tu erai ? „G“. Gospodălie !</p>
               <p>Fericit peste măsură, aşteptă să urce femeia în căruţă şi să pornească din nou la drum.</p>
               <p>Începuse să se însereze, cînd trecură peste podul Cibinului şi ajunseră în oraş :</p>
               <p>—  Zici că stai pe strada Tîrgului ? îl întrebă femeia. Ce sfîntă de bătaie mai mănînci tu în sara asta! Mi se rupe sufletul din mine.</p>
               <p>Andreiaş nu mai auzea nimic. Intraseră pe uliţa Faurului, care se prelungea cu uliţa Guşteriţei. Inima-i bătea iute, iute, cum băteau ciocurile canarilor în vergelele coliviei, cînd li se mîntuiau seminţele. Iată, acuşi, acuşi, va apare ulicioara pe care se afla casa bunicului. Ce-i va spune ? ! Ce-i va face ? Oh ! Dacă ar puteia pătrunde în odaie prin gaura cheii, ca duhurile... Să se strecoare în pat, să tragă plapoma peste cap şi să adoarmă îndată...</p>
               <p>Iată, recunoştea prăvălia cu nasturi, măcelăria, acum venea D.A.C.-ul., după el urma prăvălia lui Moceanu şi după asta nimic. Decît uliţa Tîrgului, strîmtă şi întunecoasă, în care-l aştepta bunicul...</p>
               <p>— Ptru-u, ptru-u... auzi el femeia, oprind caii la marginea trotuarului. Am ajuns.</p>
               <p>Chipul lui Andreiaş era palid. Sufletul îi tremura ca frunza. Se uita împrejur, căutînd parcă din ochi ceva. I se părea că tot ce i se întîmplă nu era adevărat. Mergea tras de mînă. Nici nu ştiu cum pătrunse in curte, cum ocoli fintîna. Ca prin vis auzi femeia bătînd cu degetul în uşă.</p>
               <p>Uşa se deschise larg. Doamne ! La lumina becului din bucătărie pe cine văzu ? Pe maica lui ! Măicuţa lui sta încremenită cu chipul îngrijorat, cu cele două cute adîncite pe frunte, ca în ziua cînd descoperise aparatul de radio, pustiit de piese.</p>
               <p>Bunicul pesemne de-abia intrase cu cîteva clipe înainte, căci sufla greu şi povestea mamei stînd cu spatele spre uşă.</p>
               <p>Cum era cam fudul de ureche în clipele de enervare, n-auzise pesemne ciocăniturile în uşă ale femeii şi nici nu ştia cine se afla în prag. Continua să dea amănunte, cumplit de amărît, despre cele ce aflase la miliţie : că nu dăduseră peste nici un copil rătăcit.</p>
               <p>Văzînd-o pe fata lui privind încremenită spre uşă, se întoarse. Dădu cu ochii de Andreiaş, pe care-l ţinea de mînă o femeie de la gospodăria colectivă din Turnişor.</p>
               <p>—  Andreiaş ! strigă. Unde-ai fost Andreiaş ?</p>
               <p>Copilul se uitia la el, la maica lui, apoi se repezi în braţele mamei.</p>
               <p>— Măicuţo, măicuţo! strigă agâţîndu-i-se de gît. Iartă-mă. Ţi-am făcut „greutăţi“. Nu mai fac, zău nu mai fac.</p>
               <p>Măicuţa se uită cu ochii plini de lacrimi.</p>
               <p>—  Bine, Andreiaş, aşa ne-a fost vorba ? Te-am căutat înnebuniţi în tot oraşul. Pe la rîu, pe la gară... Cum poţi fi un copil atît de rău ?</p>
               <p>—  A plecat după dumneavoastră, spuse femeia. S-a suit într-o căruţă a unui om venit la tîrg. A adormit în fîn. De... copil... L-am întors înapoi... Nu i-ar strica o sfîntă de bătaie !...</p>
               <p>Îţi mulţumesc că l-ai adus, murmură bunicul, care de emoţie nu ştia pe ce să pună mîna. împingea un sciaun încolo, îşi ridica şapca de pe cap, o aşeza înapoi, şi se uita la Andreiaş prin lentilele de sus, cu o mustrare înduioşătoare, încît copilul simţi că i se frînge inima.</p>
               <p>Se repezi la el şi-i sărută mîna.</p>
               <p>—  Iartă-mă, tata mare! Nu te mai supăr niciodată !</p>
               <p>După plecarea femeii, Andreiaş se trase într-un colţ, pe marginea patului. Amuţise. Privea în tăcere pe maică-sa şi pe bunic. Simţea că în aer pluteşte o încordare. Că maica lui îl mustrase aprig pe bunic.</p>
               <p>—  Poftim ! începu a vorbi ea din nou după cîteva clipe. N-am dreptate că-l încui în casă ? De ce l-ai lăsat să iasă fără dumneata ? Crezi că pot sta liniştită la Sălişte, cînd ştiu că umblă de capul lui ?</p>
               <p>Bunicul se uita la mămica, apoi la Andreiaş, parcă cumpănind dacă era bine să spună ce-i sta pe inimă. Văzînd chipul spăşit al copilului se hotărî.</p>
               <p>—  De ce nu-l dai la cămin ? spuse mustrător. Vrei să crească băiatul sălbatic ? Are nevoie de copii de seama lui, să se joace. Dacă stă mereu singur, nu-i de mirare c-o ia razna. Ai văzut ce a făcut cu aparatul de radio ! Ar fi trebuit să pricepi de atunci ce ai de făcut.</p>
               <p>—  Lasă dumneata povestea asta cu căminul, îl întrerupse mama. Parcă v-aţi vorbit cu toţii... Care cum dă cu ochii de mine mă mustră.</p>
               <p>Se întoarse spre Andreiaş, care sta vinovat cu mîinile încrucişate în poală.</p>
               <p>—  Dacă l-ai fi ascultat pe tata mare şi ai fi stat acasă cum ţi-a spus, te luam acum cu mine la Sălişte. Am venit anume azi dimineaţă după tine.</p>
               <p>Pieptul lui Andreiaş se umflă. Simţi că-l îneacă plînsul, dar se stăpîni.</p>
               <p>—  Mămico, te rog ia-mă cu dumneata... La liţa Mărie... Să văd şi eu cum e muntele...</p>
               <p>—  Nu, Andreiaş ! vorbi mama hotărît. Să te bucuri că nu ţi-am tras o bătaie zdravănă. Să înveţi minte altă dată, să n-o mai iei razna... Nu te iau cu mine la Sălişte pînă nu-mi va spune tata mare că te-ai făcut ascultător. Că nu-i mai ieşi din vorbă.</p>
               <p>Andreiaş făcu un bot de cimpanzeu. Pistruii de pe nas începură a se agita, ca şi cînd o furtună i-ar fi frămîntat pe dedesubt. Într-adevăr nasul i se încreţise, ca şi fruntea, şi din ochi era gata, gata să pornească un şuvoi de lacrimi...</p>
               <p>—  Să nu începi să plîngi ! îi vorbi bunicul, privindu-l în creştet prin lentilele de sus. Aşa păţesc copiii neascultători. Văzîndu-l atît de nenorocit, îl chemă la sine, uitîndu-se pieziş la mama care se pregătea de plecare. Vrei să te spui mămichii c-ai mai venit odată tîrziu ? Ştii tu cînd, îi şopti în ureche.</p>
               <p>Obrazul i se acoperi de îngrijorare. Ridică mîinile şi-şi aşeză palmele pe obrazul bucălat al bunicului, privindu-l în ochi.</p>
               <p> —  Să nu spui, tata mare, te rog să nu spui...</p>
               <p>Apoi se retrase din nou în colţul lui, uitîndu-se la maică-sa care-şi pregătea lucrurile fără a-i, arunca măcar o privire. Inima i se sfîşia în bucăţele. De ce oare nu-l ascultase pe bunicu’ ? Să se fi jucat în curte. Mămica lui l-ar fi găsit acasă şi l-ar fi luat acum cu dînsa. Ar fi călătorit cu trenul, ar fi dormit cu măicuţa lui în pat. Măicuţa i-ar fi înşirat poveşti minunate, pe care numai ea le ştia... Se căia amarnic. Oricît de atrăgătoare fusese cunoştinţa lui cu mînzocul lui Moş Ifrim şi oricît de interesantă fusese călătoria cu căruţa, nu se putea compara cu fericirea de a se afla cu măicuţa într-un loc în care, după cele scrise de dînsa, erau atîtea de văzut: munţi, livezi cu fructe, un rîu cu cascadă...</p>
               <p>—  Ia-mă, mămicuto ! Ia-mă cu dumneata, se ruga Andreiaş, zadarnic, neîndrăznind să se mişte. Mămicuta ieşi pe uşă, fără a-l săruta măcar.</p>
               <p>Durerea pe care o simţi Andreiaş, îi sfîşie pieptul. Suspinînd amarnic, se repezi în braţele bunicului, care începu a-l legăna pînă ce somnul îi închise pleoapele.<anchor type="bookmark-start" xml:id="id_bookmark23"/>
               </p>
            </div>
            <div type="div2">
               <head>Capitolul XI<ptr type="bookmark-end" target="#id_bookmark23"/>
               </head>
               <p>Cîteva zile se scurseră fără întîmplări de seamă. Dimineaţa se juca în curte, iar după ora cinci cînd în ulicioară apăreau copiii de la cămin, se juca cu ei numai in faţa porţii. Bunicul şedea în casă pe canapea, citea sau moţăia şi era de ajuns să ridice capul, ca să-şi vadă nepotul, sau să ciulească urechile să-i audă glasul.</p>
               <p>Prietenii lui Andreiaş nu poposeau prea mult înaintea porţii. Jocurile lor îi mînau pe străzile din jur. Se uita la dînşii cu jind, trăgînd cu ochiul spre geamul prin care se zărea creştetul bunicului. Nu îndrăznea s-o ia din loc.</p>
               <p>—  Hai, Andreiaş, cu noi, îl iscodi Petrică într-o vreme, neavînd astîmpăr nici cît ai ţine nasul la foc.</p>
               <p>—  Nu mă lasă tata mare, răspunse mîhnit.</p>
               <p>—  Hai cu noi la cămin. Te duc dacă-mi dai nasturele vrăjit ! îl ispiti, lucindu-i ochii mici negri, sub sprîncenele de drac.</p>
               <p>—  Nu-ţi dau nasturele.</p>
               <p>—  Eşti un prost, îi vorbi cu dispreţ Petrică, părăsindu-l şi el.</p>
               <p>Bunicul auzi conversaţia copiilor. Se ridică de pe canapea şi începu să bombăne, plimbindu-se singur prin casă.</p>
               <p>— Ce dumnezeu ! Am crescut şapte copii şi n-am stat de coada lor. Ce se va alege de copilul ăsta, dacă nu se joacă decît singur şi nu-i îngăduit să-l laşi să aleagă şi el ce trebuie şi ce nu trebuie să facă ! Mi se rupe inima de milă.</p>
               <p>Zicînd acestea, se dădu la o parte din faţa geamului, aşa că Andreiaş, bănuind că bunicul s-a întins pe canapea şi a adormit, o şterse după Petrică la joacă.</p>
               <p>
                  <anchor xml:id="id__GoBack"/>Copiii pieriră din ulicioară. Dar de cum se înseră, foamea îi aduse înapoi ca pe un stol de vrăbioi zburătăciţi, în văzduh, şi reveniţi la cuib.<anchor type="bookmark-start" xml:id="id_bookmark25"/>
               </p>
            </div>
            <div type="div2">
               <head>Capitolul XII<ptr type="bookmark-end" target="#id_bookmark25"/>
               </head>
               <p>Andreiaş ţupăind după „educaţia ardelenească”, pe care bunicul i-o administra în fiecare dimineaţă — e drept uneori în urma unor lungi discuţii — îşi căută sandalele. Pînă la un anumit ceas, văzduhul în oraşul acesta era răcoros, iar asfaltul era rece chiar în miezul verii.</p>
               <p>Bunicul îi tălmăcise că de pe crestele munţilor care se vedeau în depărtare, încingînd orizontul ca un braţ vînjos, coborau undele răcoroase.</p>
               <p>Îmbrăcat în „maio“, cu pantalonaşi cu bretele, ieşi în curte. Se opri să privească o pisicuţă care îşi sorbea cu poftă porţia de lapte dintr-un talgeraş aşezat pe pragul casei vecine. Pisicuţă răsuci capul şi se uită la el, fără a conteni să zvîrle limbuţă din gură, asupra laptelui, cu o mare poftă. O făcea pîlnioară şi înghiţea cu lăcomie.</p>
               <p>Deodată, ca şi cum şi-ar fi adus aminte de ceva, ieşi pe poartă ca din puşcă. Ulicioara era goală.</p>
               <p>Ajunse în strada Guşteriţei şi rămase pe loc, privind tramvaiul vopsit în culoare verde. „Ce ciudate erau toate în oraşul acesta, se gîndi el. Pînă şi tramvaiul”.</p>
               <p>Scaunele nu erau aşezate unele după celelalte, ca în tramvaiele de la Bucureşti. De o parte şi de alta a vagonului se întindea cîte o bancă lungă. Pasagerii în călătoria lor şedeau faţă în faţă.</p>
               <p>După ce tramvaiul trecu, cercetă drumul. Soarele bătea în ziduri, în vitrine, în geamuri... Gospodinele aşezau în ferestre aşternuturi albe, pături şi perne înfăţate, care se odihneau pe pervazuri, ca nişte gîşte îndopate.</p>
               <p>Se uită în susul străzii, apoi în josul străzii şi trecu în fugă pe trotuarul celălalt. Se apropie de o vitrină, în care erau înşirate pălării verzi ca iarba cîmpului. Unele purtau un şnur colorat în jurul lor, iar altele mai aveau aşezat într-o parte cîte un pămătuf, cu pene pestriţe. Andreiaş nu mai văzuse în viaţa lui asemenea pălării. Şi Erich avea o pălărie verde. Apăruse cu ea duminică. Era ţuguiată şi marginea îi era tivita cu şnur roşu şi galben. O pană lungă şi ascuţită ca o sabie sta înfiptă în ceafă. Tremura la cea mai mică mişcare a capului. Era o pălărie „tiroleză”. Aşa-i tălmăcise Erich. Tirolezi îi erau şi pantalonii, croiţi din stofă tot verde, purtînd pe bretele broderii cafenii, tăiate în formă de frunze de brad. Nasturii ! Nasturii, erau o minune. De os, groşi, cu dungi cafenii... Erich spunea că sînt făcuţi din corn de căprioară. Ce n-ar fi dat Andreiaş să aibă un asemenea nasture !...</p>
               <p>Contemplînd vitrina se simţi tras de cot. Întoarse capul. Era Petrică. Muşca dintr-o bucată mare de pîine unsă cu magiun. De o parte şi de alta a gurii i se făcuseră nişte mustăţi lipicioase.</p>
               <p>—  Nu te duci la cămin ? întrebă Andreiaş surprins.</p>
               <p>—  Mă duc, răspunse Petrică, văzîndu-şi de drum.</p>
               <p>Andreiaş se luă după el.</p>
               <p>—  Ce te ţii după mine ? se răsti Petrică.</p>
               <p>—  Merg şi eu la cămin !</p>
               <p>Băieţelul înălţă colţurile buzelor, într-un zîmbet batjocoritor.</p>
               <p>—  La cămin ? Nici nu ştii unde este căminul...</p>
               <p>—  Mă iau după tine şi aflu.</p>
               <p>—  Aşaa ! se opri în loc Petrică, ţintindu-l cu privirile. Te poftesc să nu te ţii după mine.</p>
               <p>—  Ba mă ţin.</p>
               <p>—  Dacă-mi dai nasturele, îţi dau voie.</p>
               <p>Andreiaş i-ar fi dat cu dragă inimă nasturele, dar nu-l mai avea. De bună seamă îl pierduse în căruţa lui Moş Ifrim.</p>
               <p>—  Nu-l mai am.</p>
               <p>—  Minţi.</p>
               <p>—  Eu nu mint ! se răsti ofensat.</p>
               <p>—  Dacă nu minţi, dă-mi-l. Altfel nu mă mişc.</p>
               <p>—  Dacă-ţi spun că nu-l mai am... L-am pierdut...</p>
               <p>Petrică îşi trecu iute vîrful limbii peste buzele subţiri apoi o luă înainte. Porni şi el după dînsul, păşind cînd alături, cînd rămînînd în urma lui. Merseră aşa vreme îndelungată, de-a lungul străzilor întortocheate, urcînd scări înguste, pe care Andreiaş nu apucase a le cunoaşte încă. Străbătură un gang strîmt şi întunecos, nimeriră într-o curte şi de aci ieşiră printr-alt gang întunecos, în altă stradă.</p>
               <p>Unde era căminul ? Cît de greu se ajungea la el ! Emil îi spusese că se afla aci, numaidecît din strada Guşteriţei şi iată ostenise de cînd se ţinea după Petrică.</p>
               <p>Acesta pesemne voia să-l necăjească. O lua la fugă şi dispărea ca înghiţit de pămînt. Andreiaş alerga după el, se oprea nedumerit văzîndu-se singur în stradă necunoscută. Apoi se pomenea deodată cu Petrică alergînd înaintea lui. De unde se ivise ? Oricit îl lăuda bunicul că avea simţ „de orientare”, n-ar fi ştiut cum să ajungă acasă, atît îl sucise Petrică. În sfîrşit pătrunseră într-o ulicioară liniştită.</p>
               <p>—  Îmi dai nasturele ? îi strigă Petrică, oprindu-se în loc.</p>
               <p>—  Nu-l mai am, zău, nu-l mai am, spuse el. Pe „cuvîntul meu”, zise întrebuinţînd expresia pe care Petrică o folosise o dată, părîndu-i-se că cuprinde un înţeles grav. Dacă vrei îţi dau un corn.</p>
               <p>Zicînd acestea, scoase din buzunarul pantalonilor o chiflă. Petrică se învoi, luă chifla şi muşcă cu poftă din ea. Era un adevărat drăcuşor, aşa cum arăta : uscat, cu capul prelung, cu bărbia zvîrlită înainte, cu nasul mai lung decît s-ar fi potrivit, şi cu ochii scăpărători, ghiduşi, mici şi negri, vîrîţi sub o frunte boltită, la adăpostul sprîncenelor frînte în două.</p>
               <p>După ce isprăvi de mîncat, lăsîndu-l pe Andreiaş să-l privească de departe cum se înfruptă din preţul tîrgului, îl chemă şi porniră alături. Curînd ajunseră la o poartă făcută din zăbrele de fier. Se opri înaintea ei şi cercetă curtea.</p>
               <p>—  Aici e căminul ! spuse, avînd o nedumerire în glas, la vederea curţii goale.</p>
               <p>—  Mă laşi să intru şi eu ?</p>
               <p>—  Nu se poate. Stai să mă duc să întreb.</p>
               <p>Petrică pătrunse în curte. Sui cele două trepte ale clădirii păşind sigur ca la el acasă şi apăsă pe clanţă.</p>
               <p>Uşa era încuiată. Se răsuci spre Andreiaş şi ridica din umeri surprins, apoi clătină din cap cu înţeles. Andreiaş a cărui inimă nerăbdătoare îi da ghes pricepu că putea intra şi el în curte, aşa că păşi înăuntru cu sfinţenie, avînd un asemenea simţămînt de bucurie şi de taină, cum nu mai simţise niciodată. Se opri după cîţiva paşi şi se uită roată. Recunoscu magazia din fundul curţii, în care ştia că sînt adăpostite hîrleţele, roabele şi găleţile, cu care se jucau copiii. Nucul cel mare de care atîrna leagănul i se păru un prieten vechi. Ca şi toboganul.</p>
               <p>—  Nu-i nimeni, spuse Petrică din vîrful celor trei trepte.</p>
               <p>Repetă şi el:</p>
               <p>—  Nimeni !</p>
               <p>În clipa aceea, dintr-o căsuţă mai mică, aşezată în fundul curţii, apăru o fată îmbrăcată în halat alb.</p>
               <p>—  Ce-i Petrică ? Acum vii la cămin ? Frumos îţi şade! Iar te-ai sculat tîrziu. Copiii au plecat în excursie.</p>
               <p>—  În excursie ? !</p>
               <p>—  În excursie. Hai, du-te acasă. Mîine să te trezeşti mai devreme.</p>
               <p>Chipul lui Petrică se întunecă. Se uită la Andreiaş stînjenit. Apoi se îndreptă spre poartă, urmat de Andreiaş, al cărui chip era şi el întunecat. Cînd fură în stradă, se uitară unul la altul întrebători.</p>
               <p>—  Să-mi arăţi căminul, ceru Andreiaş.</p>
               <p>—  Nu ţi l-am arătat ?</p>
               <p>—  Fără copii nu e cămin. Ţi-am dat doar o chiflă. Să-mi arăţi acum unde sînt paturile cu ursuleţi.</p>
               <p>Sprîncenele lui Petrică se ridicară într-o încruntare. Apoi, părînd că se gîndeşte, spuse :</p>
               <p>—  Stai că-ţi arăt.</p>
               <p>Se apropie de ferestrele care dădeau în stradă. Se îndoi de spate şi spuse :</p>
               <p>Hai, aburcă-te în spinare.</p>
               <p>Andreiaş n-aşteptă altă invitaţie. Se căţăra în spinarea lui, se prinse cu mîiniie de marginea ferestrei şi-şi lipi nasul de geamul închis. Privi în tăcere în interior, rămînînd cu gura deschisă.</p>
               <p>Dincolo de geamuri văzu înşirate o mulţime de paturi, care purtau pe tăbliile de la cap chipul a tot felul de animale : urşi, lupi, vulpi, gîşte, vulturi... Pătucurile erau vopsite albastru şi erau acoperite cu pături tot albastre. Pe aceste pături erau brodate aceleaşi animale ca şi pe tăbliile paturilor. Dacă l-ar fi purtat covorul fermecat în cine ştie ce castel vrăjit, Andreiaş n-ar fi putut mărturisi atîta încîntare.</p>
               <p>În sfîrşit se îndură să se dea jos din spinarea lui Petrică şi întrebă iute.</p>
               <p>—  Dormiţi toţi laolaltă ? Toţi, toţi copiii ?</p>
               <p>—  Sigur, toţi copiii.</p>
               <p>—  Şi Emil, şi Dănuţ ?</p>
               <p>—  Şi Emil şi Dănuţ.</p>
               <p>Andreiaş rămase pe gînduri. Doamne, cît putea fi de plăcut să stai într-un dormitor atît de mare înconjurat de nenumăraţi copii...</p>
               <p>La Bucureşti, cînd se trezea dimineaţa singur în casă, îl apuca un urît de moarte. Uneori îl apuca chiar teama.</p>
               <p>Petrică îl trase de mînecă.</p>
               <p>—  Hai la gară, spuse.</p>
               <p>—  La gară ? Ce să facem acolo ?</p>
               <p>—  Mergem să ne arate tăticu’ acele.</p>
               <p>—  Acele ?</p>
               <p>—  Da, acele.</p>
               <p>Andreiaş stătu pe gînduri.</p>
               <p>—  Ce fel de ace? iscodi el.</p>
               <p> —  Ce fel de ace ? Ce fel de ace ? Dacă nu vrei să vii, n-ai decît să stai aici.</p>
               <p>Petrică se întoarse şi o luă din loc. Andreiaş cumpăni o clipă, apoi începu să fugă după el, lipăind sandalele pe caldărîm.</p>
               <p>—  Stai că merg şi eu, strigă.</p>
               <p>Îl ajunse în dreptul Alimentarei de la colţ.</p>
               <p>—  Ce coase tăticul tău cu acele ? întrebă curios, ţinînd pasul după Petrică.</p>
               <p>Băieţelul începu să rîdă. Andreiaş ăsta de la Bucureşti habar n-avea de nimic. „Auzi întrebare? Ce coase taică-său cu acele ?“</p>
               <p>—  Ce coase ? Coase şine de tren, zise cu taină mare.</p>
               <p>—  Şine de tren ?</p>
               <p>—  Şine de tren.</p>
               <p>—  Din acelea de fier, pe care alunecă locomotiva ?</p>
               <p>—  Din acelea.</p>
               <p>Andreiaş căzu din nou pe gînduri. Ce ace uriaşe puteau fi acelea, despre care vorbea Petrică, dacă cu ele, taică-său putea coase şine de fier !</p>
               <p>—  Cine a rupt şinele de trebuiesc cusute ? întrebă după o vreme.</p>
               <p>—  Cine le-a rupt ? zise Petrică, zîmbind şiret. Tot el. El le rupe, el le coase.</p>
               <p>—  Şi cînd trece trenul peste cusătură nu se răstoarnă vagoanele ?</p>
               <p>—  Cum să se răstoarne, prostule ! Le coase aşa că nici nu se vede.</p>
               <p>—  Atunci e un vrăjitor.</p>
               <p>—  Cine ?</p>
               <p>—  Tăticul tău.</p>
               <p>—  Daa ! aprobă cu îngîmfare Petrică. E un vrăjitor, tu n-ai ştiut ?</p>
               <p>Andreiaş se uita în ochii lui Petrică. Îşi da seama că spune numai aşa că tatăl lui e un vrăjitor. Vrăjitorii există numai în poveşti.</p>
               <p>Mergeau alături sporovăind. Andreiaş ardea de nerăbdare să ajungă cît mai repede la gară, cînd vitrina unei prăvălii le atrase privirile. Se opriră şi-şi lipiră nasurile de geam.</p>
               <p>În mijlocul vitrinei se lăfăia un tort mare, rotund, pe care se înălţa un om, făcut din zahăr. Deasupra capului, omul ţinea un ciocan din ciocolată, pe care trebuia să-l izbească într-o nicovală tot de ciocolată.</p>
               <p>Statură o vreme cercetînd.</p>
               <p>—  Oare nu-l dor braţele ? întrebă Andreiaş.</p>
               <p>—  Pe cine ?</p>
               <p>—  Pe omul ăsta. Nu vezi? Ţine un ciocan atît de greu deasupra capului !</p>
               <p>—  E un ciocan de şocolată, măi Andreiaş.</p>
               <p>—  Ştiu... nu zic de ăsta. De oamenii care lucrează la fabrică.</p>
               <p>—  De oamenii de la fabrică ? Apoi aceia sînt obişnuiţi. Au muşchi puternici.</p>
               <p>—  Tu ai văzut vreodată vreun om de ăsta?</p>
               <p>—  Am văzut ! M-a dus tăticu la ateliere. Am intrat şi într-un cazan de locomotivă.</p>
               <p>—  Într-un cazan ?</p>
               <p>—  Îhî!</p>
               <p>Andreiaş se uită cu admiraţie la Petrică.</p>
               <p>—  Dar tu ai văzut cum se ţese pînza ? îl întrebă, lăudîndu-se şi el. Eu am văzut.</p>
               <p>—  Ce pînză ?</p>
               <p>—  Pînza de cămaşă, spuse apucînd cu degetele cămăşuţa lui Petrică. Sînt zece, douăzeci, o sută, o mie, ba un milion de războaie şi un milion de fire de bumbac. Pe o parte intră fire, pe o parte iese pînza.</p>
               <p>Acum era rîndul lui Petrică să-l privească pe Andreiaş cu admiraţie.</p>
               <p>—  Şi-ai văzut tu cu ochii tăi ?</p>
               <p>—  Sigur, m-a dus mămica. Lucrează la „7 Noiembrie“, la Bucureşti. Ea plăteşte muncitorii. Scoate din casa de fier teancuri de bani. Uite atît de mari, spuse Andreiaş, depărtînd palmele. Ii aduce de la bancă cu geamantanul.</p>
               <p>—  Cum să-i aducă cu geamantanul ? se miră Petrică.</p>
               <p>—  Zău, aşa-i aduce. Am văzut cu ochii mei. De fiecare leu dă socoteală. Şi de douăzeci şi cinci de bani.</p>
               <p>—  De unde ştii ?</p>
               <p>—  I-am cerut într-o zi. I-am spus că are destui bani în geamantan, să-mi dea un leu să-mi cumpăr bomboane. Mi-a spus: ăştia-s banii muncitorilor. De fiecare bănuţ trebuie să dau seama.</p>
               <p>—  Aşa-i, se umflă în piept Petrică. Dacă erau banii muncitorilor, cum să ia din ei.</p>
               <p>Prin mijlocul drumului trecu un car cu boi. Animalele păşeau alene. Coarnele erau desfăcute larg deasupra frunţii, ca două braţe. Andreiaş se opri şi-i privi curios.</p>
               <p>—  Hai, Andreiaş, îi strigă Petrică. N-ai mai văzut boi ?</p>
               <p>Andreiaş clătină din cap.</p>
               <p>—  Am văzut... I-am văzut desenaţi într-o carte. Acolo erau prinşi de un zmeu care le-a pus un jug după grumaz să-i stăpînească. Uită-te la ei cum ne privesc ! Te pomeneşti că or fi boii zmeului, spuse, încercînd şi el să-l amăgească pe Petrică.</p>
               <p>Dar Petrică zîmbi îngăduitor :</p>
               <p>—  Hai să ne grăbim, altfel pleacă tăticu’ de la canton.</p>
               <p>Andreiaş ar fi voit să întrebe ce-i acela canton, dar renunţă. Petrică îl trăgea de mînă, făcînd paşi mari spre gara care se vedea în capătul străzii.</p>
               <p> —  Nu-i voie să intrăm pe peron, îl vesti Petrică. E acolo un portar care mereu mă dă afară. Hai să ocolim.</p>
               <p>O luară de-a lungul gării, se strecurară printre trăsurile care aşteptau pasagerii şi ajunseră în dosul magaziilor. Pătrunseră în gară pe la rampa de descărcare. Petrică se opri, cercetînd lungul peronului din depărtare. Tocmai sosise un tren şi călătorii se grăbeau spre ieşire.</p>
               <p>Pe şinele lucitoare erau trase vagoane. Cîte două, cîte trei. Mai încolo aluneca în sus şi-n jos o locomotivă. Pornea de la un capăt al gării şi ajungea la celălalt capăt scoţînd fluierături ascuţite. O dată cu fluierăturile ţîşnea cîte o vînă groasă de aburi dintr-un coş aşezat deasupra ei.</p>
               <p>Andreiaş nu se îndura să se mişte din loc. Nu văzuse niciodată o gară. Cînd se urcase în tren, la Bucureşti era noapte. Cînd coborîse în Sibiu, bunicul îl luase în braţe şi iar n-apucase să vadă nimic. Acum se uita plin de curiozitate la locomotiva care se fîţîia în sus şi în jos. Parcă se juca.</p>
               <p>—  Face manevră, spuse Petrică, uitîndu-se şi el într-acoio.</p>
               <p>Băgă de seamă că locomotiva nu aluneca mereu pe aceeaşi linie. Din ce în ce se apropia mai mult de peron. Dacă întîlnea în cale vagoane, le izbea în tampoane cu botul şi îşi făcea loc. Le izbea nu numai cu botul, dar şi cu spatele. Nici un vagon nu-i putea sta în cale.</p>
               <p>Un zmeu, un adevărat zmeu ! Slobozea aburi pe nări nevăzute şi chiote de triumf.</p>
               <p>—  Hai să mergem ! îl trase Petrică de mînă.</p>
               <p>—  Mai stăm, mai stăm să văd manevra asta, zise Andreiaş, privind în depărtare locomotiva care se oprise în loc, luîndu-şi parcă puteri noi şi pornise iarăşi spre gară.</p>
               <p>Ce se întîmpla acolo în depărtare ? se întreba Andreiaş. Cum făcea locomotiva asta, de sărea de pe o linie pe alta, fără a se întoarce? Doar nu era o găinuşă? Era coşcogeamite locomotivă de fier, cu roţi mari, cu aburi, cu fluiere. Şi-n ea se mai vedea şi un om. Cînd locomotiva trecea pe dinaintea peronului, omul acela sta rezemat de marginea uşii, parcă ar fi fost într-un tramvai şi se uita la peron. Era negru tot de cărbuni. Purta o şapcă pe cap şi un maiou cănit. Braţele goale-i luceau de parcă ar fi fost date cu ulei. Nici habar n-avea ce se întîmpla în spatele lui, acolo unde se vedea o pară roşie.</p>
               <p rend="justify">Acum locomotiva ajunse pe linia întîia şi se apropia pufăind de peron. Andreiaş se trase la o parte, lipindu-se cu spinarea de zid. Petrică începu să rîdă, jucîndu-şi ochii scăpărători sub sprîncene. Locomotiva se apropia fîşîind din aburii pe care-i slobozea pe undeva pe lîngă roţi. Un drug gros, uns cu ulei, intra şi ieşea parcă într-o cutie. Aburii îl înveliră pe Petrică, întocmai ca într-un nor. Copilul ţupăia vesel în marginea peronului, fluturînd din mînă. Omul cel negru din locomotivă, îi răspunse şi el făcîndu-i semne cu mîna. Apoi locomotiva se izbi în cîteva vagoane de marfă care-i stăteau în cale şi le împinse departe, dînd un ţipăt prelung din fluier, ca şi cînd ar fi fost o vietate călcată pe coadă.</p>
               <p rend="justify">- Ăsta-i fochistul Nicolae, spuse Petrică. E vecin cu noi. M-a luat o dată pe locomotivă.</p>
               <p rend="justify">- Ai fost pe locomotivă ! ? se miră Andreiaş.</p>
               <p rend="justify">- Sigur că am fost. Am văzut şi cuptorul, în care arde focul şi ziua, şi noaptea.</p>
               <p rend="justify">- Arde ? De ce arde ?</p>
               <p rend="justify">- Eh ! De ce arde, răspunse cam plictisit Petrică. Dacă n-ar arde, n-ar merge locomotiva.</p>
               <p rend="justify">- Locomotiva merge cu foc ?</p>
               <p rend="justify">- Sigur că merge cu foc. Cu foc, cu aburi. Aburii împing roţile.</p>
               <p rend="justify">- Aburii împing roţile ? întrebă Andreiaş neîncrezător. De unde ştii ? Cum să împingă aburii roţile ?</p>
               <p rend="justify">- De unde ştiu? Nu ţi-am spus că m-am plimbat cu locomotiva? Mi-a explicat tăticu’. Dacă-i cheferist ştie tot.</p>
               <p rend="justify">Din depărtare se auzi clin nou fluierul locomotivei care-şi vestea întoarcerea. Dar minune! Locomotiva nu intra pe linia întîia, ci aluneca acum din nou peste trei, patru, cinci linii. Cine o săltase şi o aşezase atît de departe.</p>
               <p rend="justify">- Uite-o, uite-o, unde e ! strigă plin de mirare Andreiaş. Cum a ajuns acolo ?</p>
               <p rend="justify">- Au împins-o acele, spuse Petrică.</p>
               <p rend="justify">- Acele ? se nedumeri Andreiaş. Ce ace ?</p>
               <p rend="justify">- Acelea pe care mergem să le vedem acum.</p>
               <p rend="justify">- Să mergem, spuse nerăbdător Andreiaş.</p>
               <p rend="justify">Dar în clipa aceea de-a lungul rampei de descăre apăru o platformă aşezată pe două roţi. O împingea un hamal tînăr, care păşea alene, pufăind din ţigara lipită de marginea buzei. Petrică se repezi într-acolo.</p>
               <p rend="justify">- Nea Stănică, mă laşi să-ţi ajut ?</p>
               <p rend="justify">Tînărul îl privi prietenos.</p>
               <p rend="justify">- Iar ai intrat în gară ! Cînd te-o vedea moş Petrache îţi smulge urechile.</p>
               <p rend="justify">Petrică rîse şi apucă un braţ al platformei. Păşea ţanţoş lîngă Stănică, uitîndu-se la Andreiaş cum se uită un general la trupa lui. Stănică coborî platforma de pe rampa, trecu cu ea peste o linie de tren, apoi peste a doua şi opri înaintea unui vagon în interiorul căruia se vedeau mulţime de pachete.</p>
               <p rend="justify">-Ţine bine de bare, spuse Stănică, lăsînd oiştile în mîinile lui Petrică.</p>
               <p rend="justify">Apoi săltă în vagon şi începu să azvîrle pe platformă pachetele.</p>
               <p rend="justify">Petrică întoarse din nou capul spre Andreiaş, care rămăsese pe peron. Copilul sărea pe tălpi ca şi cînd ar fi stat pe jeratic. Se uita în susul şi în josul liniilor să vadă dacă nu cumva se apropia locomotiva, apoi tîşni ca din puşcă, repezindu-se peste şine. Ajuns lîngă Petrică apucă şi el marginea oiştei, strîngînd-o cu putere.</p>
               <p rend="justify">— Ţi-a venit ajutor ? întrebă Stănică din gura vagonului. Nu vă e greu ? Puteţi tine ?</p>
               <p rend="justify">— Putem ! strigară copiii într-un glas.</p>
               <p rend="justify">Şi Andreiaş îşi simţi pieptul plin de mîndrie, deoarece avea prilejul să facă şi el o treabă atît de însemnată.</p>
               <p rend="justify">Unul din pachete se rostogoli la pămînt. Andreiaş se repezi spre el şi-l apucă repede, aşezîndu-l pe platformă. Era uşor ca un puf, cu toate că era voluminos.</p>
               <p rend="justify">Cînd movila de pachete crescu de-ajuns pe platformă, Stănică sări jos din vagon, apucă oiştile din mîna copiilor şi împinse din nou căruţa cu două roate peste şine. De o parte şi de alta împingeau Petrică şi Andreiaş cu chipurile încruntate şi pline de importanţă.</p>
               <p rend="justify">— Eh ! să-l fi văzut acum mămicuţa ! se gîndi Andreiaş. Nici n-ar crede că el ar fi putut fi. Măicuţa care mereu îi spune că e mic, că nu ştie cutare, ori cutare lucru... Cînd cerea să se ducă după pîine la brutărie, cum se ducea Serioja, sau să ducă gunoiul jos, măicuţa zicea : „Tu eşti încă mic, nu ştii... n-ai putere..." şi iacă acum da ajutor în gară lui Stănică...</p>
               <p rend="justify">Se opintiră cu toţii şi săltară căroaia pe clinul rampei, apoi intrară cu toţii într-o hală mare. Andreiaş nu mai putea de uimire.</p>
               <p rend="justify">În hala asta se aflau din loc în loc pachete de toate mărimile: mari, mici, saci, lăzi, coşuri... îşi făcură Ioc printre ele, apoi se opriră. Stănică săltă oiştile ca pe nişte cumpene de fîntînă şi pachetele alunecară de pe platformă la pămînt.</p>
               <p rend="justify">— Hai iute, — strigă, — le facem stivă.</p>
               <p rend="justify">Copiii se porniră pe lucru cu tragere de inimă. Apucau cîte un pachet din grămadă, îl duceau la Stănică, iar acesta îl orînduia unul lîngă altul, formînd o piramidă.</p>
               <p rend="justify">Din cînd în cînd, chiar copiii aşezau cîte un pachet în grămadă, rîzînd şi simţind în piept un fel de gîdilitură de plăcere şi mîndrie.</p>
               <p rend="justify">— Mai aducem pachete de la vagon, nene Stănică? întrebă Petrică, privind piramida cu mîndrie.</p>
               <p rend="justify">— Acum căraţi-vă, spuse flăcăul. Să nu vie şeful sa vă vadă pe aici. Îmi trînteşte vreo amendă, spuse, privind copiii în creştet.</p>
               <p rend="justify">Andreiaş şi Petrică coborîră rampa alergînd. Pe aproape se auzi sunetul unui clopot. Andreiaş se opri şi cercetă din ochi. La capătul peronului văzu fixată într-un ax o pîlnie de fier. Se apropie cu paşi iuţi. Înălţă capul şi zări un ciocănaş care izbea pîlnia de trei ori, apoi se oprea şi iar izbea.</p>
               <p rend="justify">— Ce-i asta ? îl întrebă pe Petrică.</p>
               <p rend="justify">— Clopot, ce să fie ? Anunţă plecarea unui tren din gara Mohu.</p>
               <p rend="justify">— Ce-i aia Mohu ?</p>
               <p rend="justify">— Un sat, ce să fie ?</p>
               <p rend="justify">— Anunţă şi cînd pleacă trenul din gara Sălişte ?</p>
               <p rend="justify">Petrică se uită la el întrebător. Ce avea a face Mohu cu Sălişte ? El atîta ştia de la taică-său. Cînd trenul porneşte din gara Mohu, întîia staţie de la Sibiu, clopotul sună.</p>
               <p rend="justify">— Nu ştiu. Poate Săliştea să nu aibă gară, îşi dete cu socoteala Petrică.</p>
               <p rend="justify">— Are gară, spuse convins Andreiaş. Mămica a plecat cu trenul.</p>
               <p rend="justify">Printr-un geam deschis se auziră ţăcănituri. Apoi un sunet prelung ţîşni prin fereastră ca un şarpe.</p>
               <p rend="justify">Sună telefonul, spuse Andreiaş şi se ridică pe vîrfuri să privească înăuntru.</p>
               <p rend="justify">Pe o masă zări tot felul de maşini şi aparate. Un funcţionar bătea cu degetul într-un fel de ciocănaş fixat în marginea mesei. De sub ciocănaş parcă, ţîşnea o panglică subţire, care se înfăşură în jurul unei roţi de alamă. După cum bătea cu degetul în ciocănaş, aşa tremura panglica. Tot felul de sunete ţîşneau în birou, din diferite cutii fixate în perele sau pe alte mese. Sonerii cu sunetul mai gros ori mai subţire, bătăi parcă în lemn. Şi din cînd în cînd ciocănaşul de deasupra uşii izbea în discul de metal.</p>
               <p rend="justify">— Încă n-a plecat trenul din Mohu ăla ? întrebă Andreiaş nedumerit. De ce bate de atîtea ori ?</p>
               <p rend="justify">Petrică nu ştiu ce să răspundă. Într-adevăr, prea erau dese loviturile. Va trebui să-l întrebe pe tăticul lui.</p>
               <p rend="justify">În vreme ce înălţaţi pe vîrful picioarelor priveau prin geam, simţiră deodată o usturime aprigă la tîmple. Încremeniţi, nu îndrăzniră să se mişte. Usturătura stărui. Copiii încercară să răsucească capetele dar le simţiră înţepenite într-o parte. Într-adevăr fiecare avea cîte o ureche prizonieră, între degetele noduroase ale lui moş Petrache, portarul gării.</p>
               <p rend="justify">— Nu v-am spus să nu vă mai prind pe peron? Ce-i aici? Grădină publică? Vreţi să vă taie vreun tren? se stropşea la ei, neslăbindu-i, doamne fereşte, din strînsoare.</p>
               <p rend="justify">— Am să te spun lui taică-tău, se holbă la Petrică. Să te înveţe minte, drac împieliţat ! Şi pe tine am să te spun, se întoarse spre Andreiaş.</p>
               <p rend="justify">— Eu n-am tată, începu să plîngă Andreiaş, n-ai cui spune.</p>
               <p rend="justify">— Dacă n-ai tată ai mamă şi tot îi spun, îl ameninţă.</p>
               <p rend="justify">— Măicuţa mea-i la şcoală, la Sălişte, bîzîi mai departe.</p>
               <p rend="justify">— Lasă vorbele, spuse moş Petrache, purtîndu-i pe sus spre ieşire, neslăbindu-le o clipă urechile. Să nu vă mai prind pe aici că vă dau pe mîna miliţiei.</p>
               <p rend="justify">Copiii se treziră înaintea gării. Se uitară împrejur ca şi cînd ar fi căzut din lună. Fiecare avea de o parte a capului, cîte o ureche roşie, aprinsă ca un mic felinar de alarmă.</p>
               <p rend="justify">— Mai mergem la ace ? întrebă Andreiaş.</p>
               <p rend="justify">— Astăzi nu mai putem. Venim altădată. </p>
            </div>
            <div type="div2">
               <head>Capitolul XIII</head>
               <p rend="justify">Bunicul avea un principiu: copiii să respecte ceasurile de masă, în colo să se joace cum poftesc, cum ştiu. Nu trebuie să stai în spatele lor, pentru a-i supraveghea. Să zburde în voie pe străzi, prin parcuri...</p>
               <p rend="justify">De aceea, Andreiaş putea vagabonda întreaga zi pe unde putea. Dacă venea la timp la masă, bunicul era mulţumit. Hei, ce bunic minunat avea el ! se gîndea adeseori Andreiaş. Dacă bunicul s-ar fi mutat la ei la Bucureşti, n-ar fi fost copil mai fericit pe lume decît dînsul.</p>
               <p rend="justify">Erau unele zile, cînd erau la Bucureşti, în care măicuţa îl trimitea la tanti Ioana, singurul loc unde mergea în afara casei lor. Tanti Ioana nu avea slujbă, dar îl avea în schimb pe Codruţ. Codruţ era vărul lui. Cînd Codruţ se întorcea de la şcoală se jucau pînă seara împreună în curtea din faţa casei. Şi tanti Ioana avea aceleaşi principii ca şi bunicul. Adeseori o mustra pe măicuţa lui :</p>
               <p rend="justify">— ÎI creşti sălbatic, Elviro, o să-ţi pară rău într-o zi. Noi cum am fost crescute? Nu-ţi mai aduci aminte? Mergeam la Kindergarten<note xml:id="ftn4" place="foot" n="">Kindergarten — grădiniţă. (n.a.)</note> şi nu ne purta nimeni de mînă.</p>
               <p rend="justify">În orașul ăsta minunat al bunicului, Andreiaş se simțea fericit. Dacă din cînd în cînd chipul măicuţei lui nu i-ar fi apărut înaintea ochilor şi nu şi-ar fi simţit inima grea de dor, toate ar fi fost minunate. Tata mare ii îngăduia să se joace în stradă, nu ca măicuţa. Niciodată nu era „nervos" şi-i vorbea atît de dulce, cum de bună seamă i-ar fi vorbit şi tăicuţul lui dacă ar fi trăit !...</p>
               <p rend="justify">— Ce zici, Andreiaş, rămîi cu tata mare la Sibiu ? ÎI întrebă într-o zi bunicul pe nepot.</p>
               <p rend="justify">— Rămîn, tata mare, dacă mă lasă mămicuţa, rămîn.</p>
               <p rend="justify">— Vorbesc eu cu ea. De-abia o mai scap de greutăţi.</p>
               <p rend="justify">— De ce greutate, tata mare ?</p>
               <p rend="justify">— De tine.</p>
               <p rend="justify">Andreiaş deschise ochii mari.</p>
               <p rend="justify">— Eu sînt greutate, tata mare ?</p>
               <p rend="justify">— Pentru mine nu eşti. De-abia am şi eu o ocupaţie, dar pentru maică-ta vei fi.</p>
               <p rend="justify">— Nu mi-a spus niciodată, tata mare.</p>
               <p rend="justify">— Nu ţi-a spus, da’ ştiu eu. Şi slujbă, şi gospodărie, şi şcoală... Lasă să se odihnească.</p>
               <p rend="justify">— Şi cînd mă întorc înapoi la mămicuţa ?</p>
               <p rend="justify">— După ce voi muri.</p>
               <p rend="justify">— Şi cînd mori, tata mare ? Cînd mori ?</p>
               <p rend="justify">Bunicul zîmbi.</p>
               <p rend="justify">Ei, cînd mor !... Cînd mi-o veni timpul. Sînt bătrîn.</p>
               <p rend="justify">Andreiaş se uită la bunic atent. Îi pipăi obrajii cu palmele şi-i simţi moi şi calzi.</p>
               <p rend="justify">— De ce eşti bătrîn, tata mare ?</p>
               <p rend="justify">— Pentru că am ani mulţi şi păr alb.</p>
               <p rend="justify">— Mama mare n-avea păr alb ! De ce a murit ?</p>
               <p rend="justify">Ochii bunicului se umplură de lacrimi.</p>
               <p rend="justify">— Iţi mai aduci aminte de mama mare ? .</p>
               <p rend="justify">Andreiaş strînse din sprîncene. Pistruii de pe nas se agitară. Îşi aminti că mama mare fusese o dată la ei la Bucureşti. Mămicuţa o dusese la doctor. Cînd s-a întors de la doctor, mama mare a scos o batistă din geantă şi s-a şters la ochi. Geanta bunicii era lungă, neagră, lucitoare, ca un geamantănaş. Într-însa avea tot felul de lucruri.</p>
               <p rend="justify">Într-o zi i le-a arătat pe toate: chei, cutiuţe, nasturi, un lanţ, un portmoneu mic...</p>
               <p rend="justify">— Nu mi-l dai mie, mama mare ? îi ceruse portmoneul.</p>
               <p rend="justify">— Ţi-l las ţie dacă oi muri, a spus mama mare, uitîiidu-se trist la el.</p>
               <p rend="justify">Tanti Ioana şi măicuţa au certat-o.</p>
               <p rend="justify">— Ce vorbeşti copilării, mamă ? Te faci sănătoasă ! Mai ai de trăit mulţi ani! Să-ti vezi nepoţii mari. Apoi poţi muri.</p>
               <p rend="justify">Unchiul Tavi, fratele mămichii, a plecat cu dînsa înapoi la bunicu. Cu avionul. Aşa a dorit bunica. Să zboare şi ea o dată. A condus-o Ia aeroport tanti Ioana. A fost şi el cu mămica cînd avionul s-a înălţat în văzduh. Tanti Ioana şi-a şters lacrimile şi a spus privind cerul :</p>
               <p rend="justify">— Pentru mine mama a plecat din lumea asta, acum. A pierit în infinit, dusă de pasărea asta uriaşă.</p>
               <p rend="justify">Andreiaş s-a uitat la cer, unde avionul nu se mai vedea decît ca un punct, apoi a întrebat-o pe mămica: Ce pune tanti Ioana? Unde a pierit bunica ? Dar mămica nu i-a răspuns nimic. Lacrimile îi înăbuşeau glasul.</p>
               <p rend="justify">Întrebîndu-l pe bunic unde se afla mama mare, bunicul i-a spus că s-a mutat la cimitir.</p>
               <p rend="justify">Într-una din zile s-au dus amîndoi să-i ducă flori. Andreiaş n-a văzut-o pe mama mare, căci dormea sub o moviliţă de pămînt pe care erau aşezate şiruri de flori. Dar atît el, cit şi bunicul au simţit-o lingă ei şi chiar i-au vorbit. Bunicul a întrebat-o de ce a plecat şi l-a lăsat singur ? Apoi a aşezat mîiniie pe creştetul lui Andreiaş.</p>
               <p rend="justify">— Uite-l pe nepoţelul tău de la Bucureşti, pe Andreiaş, a şoptit bunicul, ştergîndu-şi lacrimile.</p>
               <p rend="justify">— De ce nu răspunde ? l-a întrebat băieţelul.</p>
               <p rend="justify">— Doarme, nu trebuie s-o trezim</p>
            </div>
         </div>
      </body>
   </text>
</TEI>
